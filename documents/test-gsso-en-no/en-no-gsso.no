Nasjonal helse- og
sykehusplan 2020-2023
Kortversjon
En tydelig vei frem til mål
Brukermedvirkning er livsviktig. Å bli
lyttet til bekrefter at du er verdt noe. Det
har både en egenverdi og en terapeutisk verdi. Hvis pasienter får være med
å påvirke sin egen behandling, blir de
bekreftet som mennesker som kan og
vet og teller.
Dette fortalte Dorte Gytri etter sine opplevelser som pasient i psykisk helsevern.
Det er hit vi vil. For vi har en felles visjon
i helsetjenesten. Vi skal skape pasientens helsetjeneste. Å nå dit krever mye
av mange. Ansvaret deles av flere.
I denne andre Nasjonale helse- og sykehusplanen viser vi hvordan pasientens
helsetjeneste skal utvikles de neste fire
årene. Og hva vi må gjøre for å få det
til. ­
Etableringen av 19 helsefellesskap
der sykehus og kommuner skal samarbeide bedre om de mest sårbare pasientene våre, er et av hovedgrepene.
Mange har bidratt til arbeidet med planen – pasienter, pårørende, helsepersonell, sykehus, kommuner og nasjonale
­helsemyndigheter.  
Jeg ser fram til at vi sammen gjennomfører planen. Sammen skal vi ta de
neste skrittene til målet om pasientens
helse­­
tjeneste. Veien frem har aldri
vært ­tydeligere.
Bent Høie, helseminister
Nasjonal helseog sykehusplan 2020–2023
Nasjonal helse- og sykehusplan 2020–2023 gir retning og rammer for utvikling av
spesialisthelsetjenesten og samarbeidet med den kommunale helse- og omsorgstjenesten i planperioden.
Målet er å realisere pasientens helsetjeneste på en bærekraftig måte. Pasientens
stemme skal bli hørt – både i møtet mellom pasient og behandler og i utviklingen av
helse- og omsorgstjenestene. Pasientene skal ha likeverdig tilgang til gode helsetjenester uavhengig av hvor de bor i landet. Både pasienter og pårørende skal oppleve
forutsigbarhet, trygghet og kontinuitet, vite at det er kort vei til god og profesjonell
hjelp når det trengs – og vite hvor hjelpen er å finne.
Vi blir flere, vi blir eldre og vi forventer mer. Det gjør det krevende å forene ønsker og
muligheter innenfor ressursrammene vi har til rådighet. Det er særlig knapphet på
arbeidskraft som vil sette grenser for hvordan vi kan løse oppgavene. En bærekraftig
helsetjeneste forutsetter derfor at vi utnytter mulighetene teknologien gir, bruker
kompetansen hos de ansatte best mulig og løser oppgavene så effektivt som mulig.
Andel av befolkningen
år og eldre.
1.2018
Landsgjennomsnitt 15 prosent
14 prosent
(80 kommuner)
Andel av befolkningen
år og eldre.
Framskrevet 2035. Alt. MMMM
Landsgjennomsnitt 20 prosent
14 prosent
(2 kommuner)
17 prosent (105 kommuner)
17 prosent (30 kommuner)
20 prosent (129 kommuner)
20 prosent (59 kommuner)
24 prosent
(94 kommuner)
24 prosent (135 kommuner)
41 prosent
(14 kommuner)
41 prosent (196 kommuner)
Nasjonal helse- og sykehusplan 2020–2023 3
Nasjonal helse- og sykehusplan 2020–2023
Innhold
Dette er kortversjonen av Meld. St. 7 (2019-2020) Nasjonal helse- og sykehusplan
2020-2023. Kortversjonen redegjør for de sentrale målene i meldingen, hvilke tiltak ­regjeringen vil gjennom­føre for å nå disse målene og konkrete eksempler som
­illustrerer ønsket utvikling.
Hvor vil vi?
HVOR VIL VI?
Pasienten er aktiv deltager
Helhetlige og sammenhengende tjenester
Sårbare pasienter
møtes med team
En sammenhengende
akuttmedisinsk kjede
Spesialisthelsetjenester i hjemmet
Bruk av helsedata
til det beste for fellesskapet
Livslang læring
Ledelse bidrar til endring
Vi lærer av hverandre
Nasjonal helse- og sykehusplan er regjeringens strategi for realisering av pasientens helsetjeneste på en bærekraftig måte. I pasientens helsetjeneste er målet at
­pasienter, pårørende og helsepersonell opplever helse- og omsorgstjenesten slik:
Pasientene er aktive deltakere i helsehjelpen de mottar. Både pasient og pårørende blir
sett og hørt – med ord de forstår. Samvalg er det normale, innbyggerne kan kommunisere med tjenesten digitalt, og brukerne medvirker i utforming av tjenesten.
Pasientene opplever sammenhengende tjenester på tvers av sykehus og kommuner.
Helse­personell spiller hverandre gode, vet hva neste ledd i pasientforløpet trenger
og kan bidra med. Digitale løsninger gjør arbeidshverdagen enklere, ikke vanskeligere. Kommuner og sykehus planlegger og utvikler tjenester sammen med brukere
og fastleger i helsefelleskap.
Nasjonal helse- og sykehusplan 2020–2023
Sårbare pasienter opplever at tjenestene opptrer i team rundt dem. Ambulante tverrfaglige team ivaretar de mest sårbare barna og unge og voksne med alvorlige og
sammensatte behov. Barn og unge med psykiske helseplager får tilbud på rett nivå
til rett tid. Skrøpelige eldre opplever trygge overganger.
Pasienter opplever en sammenhengende akuttmedisinsk kjede der innsats settes tidlig
inn, og informasjonen følger pasienten hele veien. I akuttmottaket blir pasienten møtt
av tverrfaglig kompetanse som kan gi rask avklaring og riktig behandling.
Pasienter møter i større grad spesialisthelsetjenesten hjemme hos seg selv. Spesialisthelsetjenester som før krevde fysisk oppmøte utføres der pasienten bor ved hjelp
av teknologi. Dette er enklere for pasientene og frigjør tid som helsepersonellet kan
bruke på andre pasienter.
Pasientene opplever at bruk av våre felles helsedata, ved hjelp av teknologi, gir bedre og
mer presis helsehjelp. Pasientene føler seg trygge på at informasjonen om dem blir
behandlet på forsvarlig måte.
Helsepersonellet jobber i team rundt pasienten, utvikler tjenesten i tråd med kunnskap
om hva som virker og utnytter mulighetene som teknologien gir. Personellet opplever
tjenesten som en attraktiv arbeidsplass som legger til rette for livslang læring for
alle. Gode IKT-systemer gjør oppgavene enklere å løse. Forbedringsarbeid frigjør tid
til mer pasientbehandling. Kunnskapen om hva som virker er kjent, og personellet
bruker ikke verdifull tid på behandling med liten effekt.
Lederne gjennomfører endringene som må til – i godt samarbeid med de ansatte. Store
utfordringer krever store endringer – som må ledes. Ledere kjenner sitt ansvar for
å nå målene og har støtte og handlingsrom for å ta dette ansvaret.
Vi lærer av hverandre. Helsefelleskapene og det utadvendte sykehuset blir arenaer
for læring. Kompetanse deles både i team og mellom institusjoner. Ved oppstart av
et forbedringsarbeid spør ledere og personell Hva kan vi lære av andre?. Når de er
ferdige, spør de Hvem kan vi dele denne kunnskapen med?.
Hvor vil vi? 7
Hvordan skal vi få det til?
HVORDAN SKAL VI FÅ DET TIL?
Skape pasientens helsetjeneste
Legge til rette for aktiv deltagelse
Etablere 19 helsefellesskap
Skape det utadvendte sykehus
Bedre psykiske helsetjenester
Sikre en sammenhengende
akuttmedisinsk kjede
Legge til rette for mer bruk av teknologi
Sikre tilstrekkelig og riktig kompetanse
Mål for digitalisering knyttes til
mål for pasientbehandling
Redusere uønsket variasjon
Videreutvikle finansieringsordningene
Nasjonal helse- og sykehusplan 2020–2023
Vri ressursveksten mot
teknologi og kompetanse
Regjeringen vil
skape pasientens helsetjeneste. Hva er viktig for deg? skal være førende både i møtet
mellom pasient og helsepersonell og i utviklingen av helse- og omsorgstjenesten.
styrke befolkningens helsekompetanse og pasientens mulighet til å være en aktiv deltaker i egen helse og utvikling av tjenestene. Regjeringen vil øke bruk av skjermtolk
i spesialisthelsetjenesten, arbeide for klart språk og mer samvalg. Lærings- og mestringstjenestene skal revideres for å gi bedre pasient- og pårørendeopplæring.
etablere 19 helsefellesskap hvor kommuner og helseforetak utvikler og planlegger
tjenestene sammen som likeverdige partnere. Helsefellesskapene bør prioritere utvikling av tjenester til barn og unge, personer med flere kroniske lidelser, personer med
alvorlige psykiske lidelser og rusproblemer og skrøpelige eldre. Helse­felleskapene skal
finne løsninger som passer til lokale behov og forutsetninger, og vil spille inn til neste
Nasjonal helse- og sykehusplan.
skape det utadvendte sykehus. Utadvendte sykehus skal yte mer helsehjelp hjemme
hos pasienten, samarbeide mer, både fysisk og virtuelt, med kommunale helse- og
omsorgstjenester og jobbe tettere med andre sykehus.
utvikle bedre psykiske helsetjenester. Tjenesten skal møte befolkningens samlede
behov for psykiske helsetjenester, og pasientene skal motta et bærekraftig tilbud på
rett nivå. Kvalitet og fagutvikling skal prioriteres. Tjenestene skal videreutvikles basert
på bedre arbeidsdeling, samarbeid og bruk av teknologi. Barn og unge og brukere med
alvorlige og sammensatte behov skal vies særlig oppmerksomhet.
sikre en sammenhengende og koordinert akuttmedisinsk kjede. Helseforetakene skal
i neste utviklingsplan gjennomgå akuttmedisinske tjenester utenfor sykehus i samarbeid med kommunene, og organisering og ledelse av akuttmottak på sykehus.
angi retning for bruk av teknologi i spesialisthelsetjenesten og tilpasse nasjonale
rammebetingelser til nye måter å yte tjenester på. Helseforetakene skal i de neste
utviklings­planene sette egne mål for å flytte spesialisthelsetjenester hjem til pasientene. Helsedata skal i større grad enn i dag kunne deles for å utvikle bedre helsehjelp.
sikre tilstrekkelig og riktig kompetanse for å møte fremtidige behov. Helseforetakene
skal skape en heltidskultur og arbeide for å rekruttere og beholde ansatte i  alle personellgrupper. Det skal legges til rette for livslange karriereløp for alle personellgrupper.
Det skal være en særlig satsing på sykepleiere og helsefagarbeidere. Videreutdanningene for spesialsykepleiere skal videreutvikles og utdanningskapasiteten økes. Helseforetakene skal ta imot flere lærlinger i helsefag. Simuleringstrening skal tas mer i bruk.
Helseforetak og kommuner vil i helsefellesskapene sette mål for kompetansedeling.
knytte målene for digitalisering tydeligere til målene for pasientbehandling. Verdien av
digitalisering ligger i hva den kan bety for tilbudet til pasientene. Den nasjonale styringen og koordineringen av IKT-utviklingen skal bli tydeligere.
videreføre arbeidet med å redusere uønsket variasjon og underbygge en kultur for
å dele kunnskap.
videreutvikle finansieringsordningene i spesialisthelsetjenesten for å understøtte helhetlige tjenestetilbud, samhandling og nye måter å yte tjenester på ved hjelp av teknologi og digitalisering.
vri ressursveksten i spesialisthelsetjenesten fra vekst i bemanning, som er en knapp
ressurs, til investeringer i teknologi og kompetanse som kan redusere fremtidig
arbeidskraftbehov.
Hvordan skal vi få det til? 9
Pasienten som aktiv deltaker
Hvor vil vi?
Pasientens behov er førende for utviklingen av helse- og omsorgstjenesten. Det
er en selvfølge å stille spørsmålet hva er viktig for deg? når beslutninger skal
tas. Pasienten er en aktiv deltaker i egen helse og behandling. Det er utviklet
gode samvalgsverktøy for flere tilstander. Helsepersonell tar hensyn til pasientens helsekompetanse og tilpasser kommunikasjonen deretter. Pasienter
med langvarige helseutfordringer og behov for bistand fra spesialisthelsetjenesten, får bedre og mer tilrettelagt opplæring til å mestre egen helse. Digitale
løsninger er integrert som en del av opplæringen og kommunikasjonen med
spesialist­
helsetjenesten. Kommunikasjonen mellom pasienten og spesialist­
helsetjenesten er forståelig – det er tydelig hvem man skal møte og når, hva som
kreves av forberedelser og hva man kan vente seg
på sykehuset. De som har behov for tolk, får disse
tjenestene med høyere kvalitet og i større grad via
skjerm. Digitale innbyggertjenester gjør det lettere
for innbyggerne å følge opp egen helse og tilpasse
kontakten med helsetjenesten til egen hverdag.
Pasienten er aktiv deltager
HVOR
Helhetlige
hengende
Brukermedvirkning
Inga Karlsen er et engasjert medlem
i brukerutvalget i Nordlandssykehuset.
85-åringen fra Tysfjord har bidratt
sterkt til å fremme samiske pasienters rettigheter. Hun fikk Helse Nords
En sammenhengende
brukerpris for arbeidet
hun har gjort,
akuttmedisinsk kjede
og fortsatt gjør, for å fremme brukernes interesser. Inga har jobbet i og for
eldreomsorgen i mange år. Demensomsorg er hennes hjertebarn, men
også kampen for likeverdige helsetjenester for den samiske befolkningen.
læring
Mange av oss tar alt legen forteller oss som en absolutt sannhet,Livslang
og dette
er kanskje særlig sant blant samene. Når det kommer til helsetilbudet til den samiske
befolkningen, handler det ikke om likestilling, men om likeverd. Og her vil jeg rose
Helse Nord for det arbeidet som nå gjøres med nettopp dette. Det er fortsatt en vei
å gå, men vi er på rett vei, sier Inga Karlsen.
Nasjonal helse- og sykehusplan 2020–2023
Spesialisthelsetj
Ledelse bid
Klart språk i pasientbrevene
En kartlegging ved Helgelandssykehuset HF viste at 10–20 prosent av nyrepasienter
og pasienter som skulle til tarmundersøkelse, ikke hadde forberedt seg til undersøkelsen/behandlingen. De kunne derfor bare gjennomføre deler av prosedyren, eller
de måtte få en ny time. For at flere pasienter skulle møte forberedt, ble det utviklet
nye pasientbrev til disse pasientgruppene med tydelig og forståelig språk (klarspråk)
og grafikk som gjør det lettere for pasienten å forstå hvordan de skal forberede
seg til undersøkelsen. De nye pasientbrevene skal tas i bruk i Helgelandssykehuset
i løpet av 2019. Målet er færre avlyste konsultasjoner og oppklarende henvendelser
til sykehuset.
Sentrale mål
Økt bruk av samvalg
Økt bruk av digitale tjenester
Regjeringen vil
legge
til rette for at pasienten kan være en aktiv deltaker i beslutninger
om egen helse og i utviklingen av helsetjenestene
øke
bruken av skjermtolking i spesialisthelsetjenesten
arbeide
for å heve helsekompetansen i befolkningen
at
tjenesten skal bruke klart språk i kommunikasjonen med pasientene
bidra
til bedre pasient- og pårørendeopplæring gjennom en revidering av
lærings- og mestringstjenestene
at
innbyggerne skal få tilgang til flere digitale innbyggertjenester
Pasienten som aktiv deltaker 11
En sammenhengende
helse- og omsorgstjeneste
Hvor vil vi?
Pasienter og pårørende opplever en helhetlig og sammenhengende helseog omsorgstjeneste der pasienten kan være en aktiv deltaker i egen helse og
behandling. Det er etablert god samhandlingskultur, felles forståelse av hva
helseforetak og kommuner skal samhandle om og hvordan de skal gjøre det.
Helseforetak og samarbeidende kommuner møtes som likeverdige partnere i
helsefellesskap. Sammen med brukere og fastleger utvikler og planlegger de
tjenester til sårbare pasientgrupper med behov for tjenester fra begge nivå.
Tilrettelagt styringsinformasjon og felles fremskrivingsverktøy bidrar til felles
virkelighetsforståelse og understøtter felles ­planlegging. Helseforetak og kommuner inngår avtaler om lokalt tilpassede måter å løse oppgavene på til det
beste for pasientene. Helsedirektoratet gir god veiledning om det lokale handlingsrommet og innretning av samhandlingen. Stortinget behandler Nasjonal
helse- og sykehusplan hvert fjerde år der det formidles forventninger til helsefellesskapene om utvikling av helse- og omsorgstjenesten.
Pasientforløp på tvers av kommuner og sykehus kjennetegnes ved gode rutiner i overgangene som gir pasienter og pårørende forutsigbarhet og trygghet,
mulighet for gjensidig konsultasjon mellom helsepersonell og IKT-systemer
som understøtter samhandlingen. Pasientforløp utvikles basert på kunnskap
og erfaring. Tverrfaglige team på tvers av nivåer ivaretar behovene til pasienter med store og sammensatte behov, der det er hensiktsmessig. Spesialisthelsetjenesten møter pasientene i større grad i hjemmet og
i samarbeid
HVOR
VIL med
VI?
den kommunale helse- og omsorgstjenesten, og de deler sin kompetanse –
både fysisk og virtuelt. Lovverk for informasjonsdeling, finansieringsløsninger og styringsdata er
tilpasset disse arbeidsformene.
Pasienten er aktiv deltager
Nasjonal helse- og sykehusplan 2020–2023
En sammenhengende
akuttmedisinsk kjede
Helhetlige og sammenhengende tjenester
Spesialisthelsetjenester i hjemmet
Sårbare p
møtes me
Bruk av h
til det beste fo
Tiltak for en helhetlig og sammenhengende helse- og
omsorgstjeneste
NASJONALE FØRINGER
Bedre felles planlegging
Mål og forventninger
Kultur for samarbeid
Prioritere barn og unge, alvorlig
psykisk syke, skrøpelige eldre og
personer med flere kroniske lidelser
Det utadvendte sykehus
Spille inn til neste plan
ORGANISERING
NASJONAL
TILRETTELEGGING
Tre nivåer
Fastlegene med
Beslutningsprosess
Samordning
Sekretariat
HELSEFELLESSKAP
Veiledning
Bedre styringsinfo
Bedre framskrivningsverktøy
Tydeliggjøre lokalt
handlingsrom
TILTAK SOM KOMMER ALLE PASIENTER TIL GODE
Bedre IKT-systemer
Gode inn- og utskrivningsprosesser
Metodikk for pasientforløp
Gjensidig konsultasjon/
beslutningsstøtte
2_helsefellesskap.indd 1
10.2019 15:03
Prioriterte pasientgrupper i helsefellesskapene
Personer med ­alvorlige
psykiske lidelser
og rusproblemer
Barn og unge
Skrøpelige eldre
Personer med flere
kroniske lidelser
En sammenhengende helse- og omsorgstjeneste 13
Regjeringen ønsker å etablere 19 helsefellesskap mellom kommuner og sykehus
med utgangspunkt i helseforetaksområdene. I helsefellesskapene vil representanter fra helseforetak, kommuner, lokale fastleger og brukere møtes for å planlegge
og utvikle tjenestene sammen. Etablerte avtaler og samarbeidsstrukturer skal ligge
til grunn, men videreutvikles. Fastlegene bør få en rådgivende rolle, kommunene
i helseforetaksområdene bør samordne seg bedre enn i dag, og nasjonale myndigheter må være tydelige i sine forventninger til hva kommuner og sykehus bør oppnå
i de nye helsefellesskapene. Nasjonale myndigheter må støtte helsefellesskapene
gjennom bedre styringsinformasjon og fremskrivingsverktøy og ved å gjennomføre
tiltak som bedrer pasientforløpene.
ARBEIDSDELING I HELSEFELLESSKAP
Brukere og fastleger deltar på alle nivå
PARTNERSKAPSMØTET
Politisk og administrativ toppledelse i kommuner og helseforetak
Årlig møte for å
forankre retning
STRATEGISK SAMARBEIDSUTVALG
Administrativ og faglig ledelse i kommuner og helseforetak
Utvikle strategier og
handlingsplaner
Håndtering av saker og
løpende beslutninger
FAGLIGE SAMARBEIDSUTVALG
Utvikle prosedyrer og
tjenestemodeller
Nasjonal helse- og sykehusplan 2020–2023
Etablerte kommunesamarbeid
Finnmarkssykehuset
Vest-Finnmark
Øst-Finnmark
Universitetssykehuset Nord-Norge
Nordlandssykehuset
Nord-Troms
Tromsøregionen
Midt-Troms
Sør-Troms
Ofoten
Lofoten
Vesterålen
Salten
Helgelandssykehuset
Sør-Helgeland
Helgeland
Indre Helgeland
St. Olavs Hospital
Orkdalsregionen
Fosen Helse IKS
Trondheimsområdet
Fjellregionen
Helse Nord-Trøndelag
Værnesregionen
Ytre Namdal
Levanger, Verdal og Frosta
Indre Namdal
Inn-Trøndelag
Midtre Namdal
Helse Møre og Romsdal
Orkidé
Sunnmøre regionråd (SR)
ROR
Helse Førde
Sykehuset Innlandet
HAFS regionråd
Sogn regionråd
Nordfjordrådet
Samarbeidsforum
i Sunnfjord
GSU Tynset
GSU Elverum/Hamar
GSU Gjøvik
GSU Lillehammer
Helse Bergen
Ahus
Voss lokalsjukehusområde
Nordhordaland
Bergensregionen
Bergen kommune
Kongsvingerregionen
Øvre Romerike
Nedre Romerike
Follo
Helse Fonna
OUS
Hardanger
Sunnhordaland
Haugalandet
Helse Stavanger
Oslo kommune
Vestre Viken
Sykehuset i Vestfold
LSU Bærum
LSU Drammen
LSU Hallingdal
LSU Kongsberg
LSU Ringerike
Stavanger
Sandnes
Sykehuset Østfold
Sykehuset Telemark
Dalane-kommunene Sørlandet sykehus
Halden - Aremark
Midt- og Øst-Telemark
Jærkommunene
Setesdalregionen
Fredrikstad - Hvaler
Vest-Telemark
Ryfylkekommunene
Listerregionen
Sarpsborg - Rakkestad
Grenland
Østre Agder
Mosseregionen
Kristiansandregionen
Indre Østfold
Kartet illustrerer etablerte samarbeidsstrukturer mellom kommuner og helseforetak med utgangspunkt i kommunestrukturen per 2019 basert på innspill fra de regionale og lokale helseforetakene.
Helse- og omsorgsdepartementet tar forbehold om at det kan være feil i koblingen av enkeltkommuner til respektive kommunesamarbeid. Det kan for øvrig bli endringer i kommunesamarbeidene i lys
av endringer i kommunestruktur som trer i kraft fra 1.1.2020.
GSU – ­Geografiske samarbeidsutvalg
LSU – Lokale samarbeidsutvalg.
De syv kommunene i opptaksområdet til Sykehuset i Vestfold er ikke organisert i grupperinger i møte
med helseforetaket.
En sammenhengende helse- og omsorgstjeneste 15
Det utadvendte sykehus
DET UTADVENDTE SYKEHUS
Hjem til pasienten
Sykehus i nettverk
Samarbeid med kommunen
I pasientens helsetjeneste er det et mål at sykehuset skal komme nærmere pasientene. Vi må skape det utadvendte sykehus. Spesialister på store sykehus skal bistå
spesialister på mindre sykehus nærmere pasienten, spesialister fra sykehus skal
jobbe sammen med kommunens helsepersonell på kommunale arenaer og sykehuset skal bistå pasienter i hjemmet eller ved hjelp av digitale løsninger.
Regional videopoliklinikk
Helse Møre- og Romsdal HF tilbyr pasientene legekonsultasjon over video. Det innebærer at pasienten møter opp på sitt lokalsykehus, og konsultasjonen gjennomføres
på video med spesialisten som befinner seg ved et annet sykehus.
Nasjonal helse- og sykehusplan 2020–2023
Avansert hjemmesykehus
Oslo universitetssykehus har tilbud om hjemmesykehus for pasienter som har
gjennomgått beinmargstransplantasjon for blodkreft. Pasienten kan bo hjemme
istedenfor å ligge på isolat i sykehus i perioden frem til beinmargsfunksjonen er
normalisert. Et spesialisert team av sykepleiere og leger følger opp pasienten daglig
i deres eget hjem. Både pasienten og de pårørende er fornøyde, det går kortere
tid før beinmargsfunksjonen er normalisert og forbruket av antibiotika er mindre.
Også ernæringssituasjonen er bedre for pasienter som behandles hjemme enn for
de som er inneliggende, og det er få som har behov for innleggelse i sykehus.
Regjeringen vil
etablere helsefellesskap mellom kommuner og helseforetak for å sikre
bedre felles planlegging og utvikling av tjenestene
at
helsefellesskapene prioriterer utviklingen av helhetlige, koordinerte tjenester til barn og unge, personer med alvorlige psykiske lidelser og rusproblemer, skrøpelige eldre og personer med flere kroniske lidelser
at
kommuner og helseforetak i helsefellesskapet skal avtale hvordan de skal
drive felles planlegging og utvikling
understøtte
helsefelleskapene gjennom utvikling av bedre styringsinformasjon, fremskrivingsverktøy og prediksjonsverktøy
be
helsefellesskapene om innspill til neste Nasjonal helse- og sykehusplan
skape
det utadvendte sykehus
gi
rom for lokale løsninger i oppgavedelingen mellom kommuner og helseforetak
oppfordre
helsefellesskapene om å drøfte hva som kjennetegner en vellykket kultur for samarbeid
gjennomføre
tiltak som vil bidra til bedre forløp for alle pasienter
tilpasse
finansieringsordninger, regelverk, veiledning og styring for å understøtte ønsket målbilde for pasientbehandling og samhandling
En sammenhengende helse- og omsorgstjeneste 17
Psykisk helsevern
Hvor vil vi?
Pasienten deltar i informerte valg om behandlingen, basert på egne behov og
ressurser. Pasienterfaringer fanges opp systematisk, og brukes aktivt i forbedringsarbeid. Tjenestene tilbys nær der pasienten bor. Spesialisthelsetjenesten
tilbyr nettbaserte behandlingstilbud som er tilgjengelige i hele landet.
Tjenestene samarbeider om å gi gode psykiske helsetjenester, uavhengig av
nivå. Planlegging og utvikling av tjenestetilbudet skjer i helsefellesskapene. Gode
felles planleggingsverktøy og styringsdata gjør det enklere å planlegge. Psykisk
og somatisk helse og rusmiddelproblemer ses i sammenheng, og behandlingsopplegg tar hensyn til betydningen av arbeid for helsen.
Spesialisthelsetjenesten innretter i større grad sitt tilbud mot de med mest
omfattende hjelpebehov, og støtter og veileder fagfolk i kommunale tjenester.
Kommunene gir tilbud til de med lettere og moderate psykiske helseutfordringer. Avtalespesialistene er godt integrert i det offentlige tjenestetilbudet.
Barn, unge og familier får lett tilgjengelig hjelp. Helsenorge.no gir oversikt over
et bredt utvalg av selvhjelpsløsninger og nettbasert behandling. Psykisk helse
er integrert i helsestasjons- og skolehelsetjenesten, barnevern, barnehage og
skole. Spesialisthelsetjenesten og kommunale tjenester samarbeider godt om
tidlig innsats til barn og unge, og alle får tilbud på riktig nivå.
Barn, unge og voksne med alvorlige psykiske lidelser mottar helhetlige tjenester
SKAL
VI FÅ
fra relevante aktører, og uønsket variasjon i HVORDAN
tilbudet er redusert.
I samarbeid
med kommunene bidrar spesialisthelsetjenesten til å forebygge kriser, akuttinnleggelser, selvmord og bruk av tvang. Ambulante tjenester og samarbeidsteam
med kommunene er godt utbygd. Alle som har behov for det, tilbys brukerstyrte
plasser. Spesialisthelsetjenesten arbeider utadrettet og fleksibelt, slik at færre
har behov for døgninnleggelse. Sykehusene gir døgntilbud til de som trenger
det, i gode, tilpassede bygg. Tvang er redusert til et minimum.
DET TIL?
Når en person trenger hjelp, blir det raskt avklart hvem som gjør hva, og
når. Pakke­forløpene for psykisk
helse og rus er innført i Legge
alle tilhelseregionene.
rette for aktiv deltagelse
Skape pasientens helsetjeneste
­Tjenesten er rask til å ta i bruk nye behandlingsformer. Kvalitetsregistre, kvalitetsindikatorer og helseatlas gir et godt kunnskapsgrunnlag om behandling
og variasjon i tjenestetilbudet. Psykisk helsevern er
preget av en kultur for læring på tvers. De ansatte
spør rutinemessig: Hva kan vi lære av andre? og
Hvem kan vi dele denne kunnskapen med?
Skape det utadvendte sykehus
Nasjonal helse- og sykehusplan 2020–2023
Bedre psykiske helsetjenester
Etablere 19 h
Sikre en sam
akuttmed
Pakkeforløp for psykisk helse og rus støttes med tiltak i Nasjonal helse- og sykehusplan
Pakkeforløp for psykisk helse og rus støttes med tiltak i NHSP
Før/ved henvisning
?
?
?
?
Utredning og behandling
Bedre tilgang til dialog i ikke-akutte situasjoner
Bedre tilgang til spesialist i akutte situasjoner
Samarbeidsstrukturer ved/før inntak psykisk helsevern
Klart språk i innkallinger
?
?
?
?
Ved utskriving
Mer teambaserte arbeidsformer
Nettbasert behandling
Raskere innføring av nye arbeidsformer og
metoder
Samarbeid om helse og arbeid-tiltak
?
?
Bedre utskrivingsprosess
Mulighet for fleksibel kontakt
etter utskriving
Planlegging av
behandling
Pasient henvender
seg til:
Kommunal
helse- og
omsorgstjeneste
Fastlege
Annen spesialist
Annen henviser
Start
pakkeforløp
Rett til
helsehjelp
Første
samtale
Basis
utredning
Behandling
Evaluering
Avslutning
pakkeforløp/
avsluttende
samtale
Videre
oppfølging
i kommunen
Utvidet
utredning
Tiltak på tvers
?
?
?
?
?
?
Styrke bruker- og pårørendemedvirkning: Samvalgsverktøy, lærings- og mestringstilbud og bedre tolketjenester
Etablere helsefelleskap: Prioritere barn og unge og personer med alvorlige psykiske lidelser og rusmiddelproblemer
Gjennomgå akuttmedisinske tjenester utenfor sykehus i neste utviklingsplan
Veileder for barn, unge og voksne som tydeliggjør felles ansvar og oppgaver
Teknologi og finansiering som understøtter samhandling
Kvalitetsregistre og helseatlas, og Nye metoder
Psykisk helsevern 19
Avklare kapasitet og organisering
I dag er det store geografiske variasjoner i aktiviteten i psykisk helsevern. Dersom
dagens aktivitet brukes som grunnlag for fremskriving av behov for tjenester, risikerer
man å videreføre den geografiske variasjonen i tilbudet. Det er nødvendig med en
bedre analyse av behov og en mer avklart arbeidsdeling mellom ulike deler av tjenesten for å fremskrive behovet for dag- og døgntjenester, poliklinikk og ambulante
tjenester. Helsedirektoratet og de regionale helseforetakene skal levere en analyse av
befolkningens fremtidige behov for psykiske helsetjenester, i samarbeid med Folke­
helseinstituttet og KS. Analysen og anbefalingene skal også omfatte den samiske
befolkningens fremtidige behov for psykiske helsetjenester. Regjeringen vil videreføre
målet om å prioritere psykisk helsevern og tverrfaglig spesialisert rusbehandling, men
vil bruke analysen og fremskrivingene som grunnlag for en mer målrettet innretning
av på prioriteringsregelen på sikt.
Bedre botilbud og samarbeid om tjenester i Skien
Det finnes grupper av pasienter som har utfordringer med å bo i ordinære boliger,
og som i betydelig grad har behov for tjenester både fra sykehuset og bostedskommunen. Skien kommune og Sykehuset Telemark HF har et samarbeid om å gi trygge
og gode tjenester til hver enkelt av disse pasientene. Planen er å etablere kommunale boliger på sykehusets område slik at sykehuset og kommunen kan samarbeide
om å utvikle trygge og gode tjenester for hver enkelt pasient. Dermed vil det ligge til
rette for at sykehusets tjenester i større grad kan integreres med kommunens oppfølging. Det er også et mål å legge til rette for meningsfylte jobb- og fritidsaktiviteter.
En arbeidsgruppe skal avklare fremdrift, dimensjonering av tilbudet og hvor boligene
skal bygges. Sykehuset og kommunen skal bli enige om kriterier for å få tilgang til
disse boligene.
Nasjonal helse- og sykehusplan 2020–2023
FACT Ung – samhandlingspilot i Oslo
EKSEMPEL PÅ SAMMENSETNING AV FACT-UNG TEAM
Vernepleier/
sykepleier
Familieterapeut/
miljøterapeut
Psykolog
Jobbspesialist/bistå
til videre utdanning
Barnevernspedagog
Sosionom/russpesialist
Psykiater
Erfaringskonsulent/
brukerspesialist
Bydel Grünerløkka og Lovisenberg Diakonale Sykehus (Nic Waals Institutt) prøver ut
tverrfaglig oppsøkende behandlings- og oppfølgingsteam etter modell av FACT Ung:
teamet gir et helhetlig tjenestetilbud
oppsøkende virksomhet (hjemme eller på barn og unges arena)
stor grad av fleksibilitet og tilgjengelighet
flerfaglig og tverrfaglig team (helse-, sosialfaglig-, barnevernsfaglig-, familie og
nettverk- og erfaringskompetanse)
psykiater/psykolog er integrert i teamet
fokus på mestring og sosial inkludering gjennom aktivitet, arbeid, skole og
utdanning
Helsedirektoratet bidrar med implementeringsstøtte og evaluering av piloten i samarbeid med andre aktører.
Psykisk helsevern 21
Regjeringen vil
etablere
bedre kunnskap om befolkningens fremtidige behov for psykiske
helsetjenester for å avklare kapasitetsbehov og organisering
at
helsefellesskapene bør ha særlig fokus på å utvikle gode tjenester for
barn og unge og personer med alvorlige psykiske lidelser og rusproblemer
gjennomføre
tiltak for å styrke brukermedvirkning og øke kunnskapen om
brukernes opplevelser
legge
mer vekt på kvalitet og innhold i tjenesten
at
nye arbeidsformer og metoder skal innføres raskere
at
ambulante tverrfaglige team på tvers av kommuner og spesialisthelse­
tjeneste innføres der det er befolkningsmessig grunnlag for det
videreutvikle
samarbeidet om arbeid og helse
utrede
hvordan avtalespesialistene kan inkluderes i pakkeforløpene
styrke
tilbudet til barn og unge
styrke
tilbudet til brukere med alvorlige og sammensatte behov
Nasjonal helse- og sykehusplan 2020–2023
Akuttmedisinske tjenester
Hvor vil vi?
Befolkningen har trygghet for at de får kompetent og rask hjelp når de trenger det ved akutt sykdom og skade, og forstår betydningen av tidlig kontakt
med medisinsk nødnummer 113. Befolkningen kan yte enkle livreddende
førstehjelpstiltak. De akuttmedisinske tjenestene er en koordinert kjede,
basert på samarbeid og samhandling mellom kommuner og helseforetak.
God samhandling forebygger unødvendige akuttinnleggelser. Tjenesten har
kompetente og beredte medarbeidere som har fått opplæring og trening
i samhandling. Utviklingen av den akuttmedisinske kjeden er basert på relevant og pålitelig styringsinformasjon. Helseforetak og kommuner prøver ut
Pasienten
aktiv deltager
arbeidsformer som styrker tilbudet til pasientene. Teknologi,
nyeerformer
for
diagnostikk og beslutningsstøtte gir bedre behandlingsforløp, reduserer behovet for ressursinnsats,
bidrar til at behandling kan starte før pasienten
kommer til sykehus og at unødvendige innleggelser
unngås. I  akuttmottaket blir pasienten møtt med
tverrfaglig kompetanse som kan gi rask avklaring
og sikre rett behandlingsløp.
En sammenhengende
akuttmedisinsk kjede
HVO
Helhe
hen
Spesialisth
Regjeringen vil
styrke kompetanse, innsikt og forståelse, samarbeid og samhandling og
sikre god ressursutnyttelse i de akuttmedisinske tjenestene utenfor sykehus
at
helseforetakene, i samarbeid med kommunene i helsefellesskapene, gjennomgår akuttmedisinske tjenester utenfor sykehus i neste utviklingsplan
Livslang læring
at
kompetansetjenestene innen beredskap, akuttmedisin og katastrofemedisin i spesialisthelsetjenesten gjennomgås
at
regelverket for båtambulansen gjennomgås i lys av akuttutvalgets utredning
at
organisering, ledelse og kompetanse i akuttmottakene gjennomgås og at
tiltak inngår i neste utviklingsplan for helseforetakene
at den nasjonale veilederen Faglige og organisatoriske kvalitetskrav for
somatiske akuttmottak blir revidert
at
Helsedirektoratet, i samråd med helseregionene, vurderer hvilken styringsinformasjon som vil være særlig egnet til å understøtte ønsket utvikling
av akuttmottakene, og at det legges til rette for at denne styringsinformasjonen gjøres tilgjengelig for lokal og nasjonal bruk
Akuttmedisinske tjenester 23
Ledel
Raskest i verden på hjerneslag
Hvert år får om lag 12 000 mennesker hjerneslag i Norge. Rask behandling er avgjørende for det helsemessige resultatet for personer som rammes. Stavanger universitetssjukehus har arbeidet systematisk med simuleringstrening og har redusert
mediantiden fra pasienter kommer inn på sykehus til de får trombolyse fra 27 til 13
minutter. Ingen andre sykehus i verden har rapportert om raskere behandlingstid.
Teamene trener på å effektivisere hele slagbehandlingskjeden. Det vil si fra noen
ringer 113 og pasienten fraktes i ambulanse til akuttmottaket, hvor pasienten blir
røntgenundersøkt og til trombolysebehandling settes i gang. Simuleringstreningen
handler om teamarbeid og kommunikasjon med pasienten og teamet. Systemforbedringer og reduksjon av tidstyver er sentralt i treningen. Tidligere slagpasienter spiller
pasienter i treningen.
Bedre akuttberedskap og helsehjelp i Rørosområdet
Rørosprosjektet er et samarbeid mellom St. Olavs hospital og kommunene
i Røros-området. Kommunene og sykehuset bruker moderne teknologi som mobil
prøvetaking, videoløsninger og andre telemedisinske teknologier til å utføre avansert diagnostikk hjemme hos pasienten. På den måten spares pasientene for unødig
transport til legevakt og innleggelse. Helsepersonellet yter tjenester på tvers av nivåene uavhengig av hvor de er ansatt.
Nasjonal helse- og sykehusplan 2020–2023
Rørosprosjektet skal bidra til at:
helseforetak og kommuner samarbeider om lokal akuttberedskap, og bruk av
ambulansepersonell til andre helsetjenesteoppgaver i lokalsamfunnet.
personell i akuttberedskap med lav forekomst av akuttoppdrag utnytter ledig tid
til å ivareta deler av kommunens og helseforetakets forebyggende og helsefremmende arbeid i kommunen.
barrierer mellom sektorer og forvaltningsnivåer fjernes eller reduseres. Fastleger, legevakt, andre kommunale helseressurser og ambulansetjeneste utgjør en
kompetent og viktig ressurs for beredskap og helsehjelp i lokalsamfunnet.
Bedre akuttkjede med kompetansedeling
Behandlingen som pasientene får før de kommer til sykehuset, kan være avgjørende
for det videre forløpet. Akuttkjedeprosjektet i Telemark legger vekt på å styrke og utvikle
samarbeidet med kommunene for å bedre akutthelsetjenesten. Prosjektet involverer
Sykehuset Telemark HF, ambulansetjenesten, AMK, legevakter, fastleger kommunene
og andre aktører. Å øke kompetansen i den kommunale helse- og omsorgstjenesten
er en viktig del av prosjektet. De ansatte i hjemmetjenesten er sentrale fordi de ofte
møter pasienten først. De får opplæring i å vurdere akuttsituasjoner og lærer rutiner
for å håndtere ulike situasjoner. De ansatte i hjemmesykepleien har fått akuttsekker
med utstyr, slik at de skal være bedre rustet ved akutte situasjoner.
Akuttmedisinske tjenester 25
Teknologi i pasientens helsetjeneste
Hvor vil vi?
Tjenester som tidligere krevde oppmøte hos helsepersonell eller at helsepersonell møttes fysisk, ytes til pasientene ved hjelp av videokonsultasjoner,
oppfølging basert på pasientrapporterte data og sensorteknologi og nettbaserte behandlingsprogram. For sårbare pasientgrupper flyttes det medisinske utstyret dit pasienten er – ikke omvendt. Pasientene opplever økt grad av
mestring, et mer tilpasset tilbud og at sykdomsutvikling fanges opp tidligere.
Både pasienter og helsepersonell unngår unødvendige reiser. Direktoratene
gir nødvendig veiledning om regulering, digitale forutsetninger og om faglige
retningslinjer. Finansieringsordningene legger til rette for utvikling og innføring av nye arbeidsformer og ny teknologi.
Kunstig intelligens gjør det mulig å utnytte våre felles helsedata til å tilby
raskere og mer presis diagnostisering, bedre behandling og mer effektiv ressursbruk. Regelverket muliggjør bruk av helsedata til det beste for fellesskapet, behovet for veiledning om rettslige rammer blir ivaretatt av direktoratene, og etiske utfordringer knyttet til bruk av kunstig intelligens blir håndtert,
i samarbeid med andre europeiske land. Helse- og omsorgstjenesten har
etablert en kultur for innovasjon og deling av kunnskap, og samarbeider godt
med næringslivet om å utvikle de verktøyene tjenesten og pasientene trenger.
Spesialisthelsetjenester i hjemmet
SPESIALISTHELSETJENESTER I HJEMMET
Nettbasert behandling
Digital hjemmeoppfølging
Digitale innbyggertjenester
Teknologi
i prehospitale tjenester
Nasjonal helse- og sykehusplan 2020–2023
Hjemmesykehus
Ryggmargsskadde følges opp på video
Når jeg snakker med folkene på Sunnaas via skjermen, så føles det som om de er hjemme
hos meg. Fordi de er så nære, oppleves det som vi har tett kontakt. Jeg synes det er flott.
Ingar K. Bergersen.
Siden 2012 har Sunnaas sykehus brukt videokonferanse til tverrfaglig oppfølging
av personer med ryggmargsskade og trykksår, i tett samarbeid med hjemmesykepleien i kommunen. En kostnad-nytte-evaluering for denne pasientgruppen viste at
videokonsultasjon kostet 15 prosent av det oppmøte i poliklinikk koster, og bare tre
prosent av kostnadene knyttet til innleggelse. Resultatene så langt viser høy pasienttilfredshet, noe økt livskvalitet og tilfredsstillende sårtilheling.
Hjemmedialyse med digital oppfølging
Å få behandling hjemme istedenfor å reise til sykehuset flere ganger i uken, gir økt
frihet for pasientene. Nordlandssykehuset HF har samarbeidet med Telenor om en
løsning for bedre oppfølging av pasienter med hjemmedialyse. Pasienten registrerer
målinger på en app på mobilen, samtidig som vekt og blodtrykk registreres automatisk. Nyresykepleieren på sykehuset får raskere oversikt over pasientens tilstand
enn når data må samles inn og registreres manuelt. En annen fordel er at helsepersonellet kan møte pasientene bedre forberedt – enten det er over telefon eller ved
oppmøte.
Teknologi i pasientens helsetjeneste 27
Kunstig intelligens i kreftbehandling
Prosjektet DoMore! ved Oslo universitetssykehus har som mål å automatisere
analyser av patologibilder av kreftsvulster. Dette gjøres ved at kunstig intelligens,
i form av dyplæring, anvendes på store mengder bilder. Bildet viser markering av et
svulstområde utført av en datamaskin ved hjelp av dyplæring. Den grønne linjen er
markert av en patolog, den blå av en datamaskin. Datamaskinen finner svulsten og
forutsier pasientens prognose med stor grad av nøyaktighet.
Regjeringen vil
angi
retning for bruk av teknologi i spesialisthelsetjenesten og tilpasse
nasjonale rammebetingelser til nye måter å yte tjenester på
at
helseforetakene i sine neste utviklingsplaner setter egne mål for å flytte
spesialisthelsetjenester hjem til pasientene
at
helsedata i større grad enn i dag skal kunne deles for å utvikle bedre
helsehjelp
videreføre
arbeidet med å legge til rette for persontilpasset medisin
Nasjonal helse- og sykehusplan 2020–2023
Digitalisering – en forutsetning for
pasientens helsetjeneste
Hvor vil vi?
Målene for digitalisering er knyttet til målene for pasientbehandling. Moderniserte journalsystemer bidrar til bedre informasjonsdeling og mer effektive
arbeidsprosesser. Det er etablert digitale samhandlingsløsninger som sikrer
kommunikasjon både internt i og mellom kommuner og sykehus i helhetlige
pasientforløp. Pasienter og helsepersonell opplever at de digitale systemene
gjør hverdagen enklere og tryggere.
Det er avklart hvilke digitale forutsetninger som må på plass for å realisere
pasientens helsetjeneste, og hvem som skal gjøre hva i hvilken rekkefølge.
Begrensede kompetansemiljøer utnyttes godt på tvers av aktører. Det er tydelig nasjonal styring av digitaliseringen.
Befolkningen har tillit til at helsetjenesten både ivaretar deres personvern og
tar i bruk de mulighetene teknologien gir for å utvikle bedre tjenester. Det er en
god sikkerhetskultur der både personell og pasienter har forståelse for hvordan de skal bidra til digital sikkerhet og hva deres personlige ansvar for dette er.
Hva bør vi gjøre i planperioden?
De viktigste digitaliseringstiltakene i planperioden i tillegg til journalsystemene er å:
innføre nye standarder for henvisning og helsefaglig dialog
videreutvikle kjernejournal med ny funksjonalitet som tilgjengeliggjøring av
journal­dokumenter (dokumentdeling) på tvers av virksomheter, regioner og nivåer
innføre kjernejournal i kommunene for å bedre samhandlingen og pasient­
sikkerheten
innføre legemiddelliste for pasienten
starte innføring av nasjonalt standardisert språk for strukturering av informasjon i journalsystemene i helse- og omsorgstjenesten
foreslå ny e-helselov
Digitalisering – en forutsetning for pasientens helsetjeneste 29
Hva trengs og hvem har ansvaret?
Pasientforløp
MeldingsMel
utveksling
utv
te
Dokumentdeling
Datadeling
Digitalt medisinsk utstyr
IKTutstyr
Helse
APP
MU
Standardisering
og
retningslinjer
Journaler
EPJ
PAS
Kurve
Radiologi
Andre
fagsystemer
LAB
E-helseløsninger
E-helseløsninger
Normen
Kodeverk og
terminologi
E-helsestandarder
DIGITAL
POSTKASSE
ID-PORTEN
HPR
ALTINN
NPR
Felleskomponenter
Folkeregisteret
Matrikkelen
Enhetsregisteret
helsenett
Kontakt- og
reservasjonsregisteret
nødnett
Arkitektur
prinsipper
AR
KPR
mobilt helsenett/5G
Kritiske digitale infrastrukturer
Nasjonal helse- og sykehusplan 2020–2023
I en digitalisert helsetjeneste er disse digitaliseringstiltakene viktige:
Digital infrastruktur og sikkerhet. Tjenesteyterne har ansvar for sikkerhet i sine
systemer, mens nasjonale myndigheter har overordnet ansvar for å sikre at infrastrukturen er robust og sikret mot IKT-angrep, med god kapasitet og oppetid.
Nasjonale felleskomponenter. En rekke statlige myndigheter har det overordnede ansvaret for de nasjonale felleskomponenetene, f.eks. Folkeregisteret,
ID-porten og Norsk pasient­register.
Nasjonale standarder og retningslinjer. Direktoratet for e-helse har hovedansvar
for å koordinere og sette rammene for arbeidet med nasjonale standarder og
retnings­linjer på e-helseområdet.
Nasjonale e-helseløsninger. Direktoratet for e-helse utarbeider strategier og
­planer for videreutvikling av slike løsninger, som helsenorge.no og k
­jernejournal.
Norsk Helsenett SF skal forvalte, drifte og videreutvikle, mens ­tjenesteyterne har
ansvar for å ta løsningene i bruk.
Journalsystemer. De som har ansvar for å yte helsetjenestene har også ansvar
for å anskaffe og drifte sine journalsystemer innenfor de rammene myndighetene fastsetter.
Digitalt medisinsk utstyr. De som har ansvar for å yte helsetjenestene, har også
ansvar for å anskaffe og drifte eget digitalt medisinsk utstyr innenfor de rammer
som myndighetene f­ astsetter.
Helseplattformen viser hva som kreves når vi digitaliserer tjenesten
Digitalisering er utløst av teknologi, men handler mest av alt om organisasjonsutvikling og endringer i arbeidsprosesser. Erfaringene fra Helseplattformen i Midt-Norge
illustrerer dette. Prosjektet Helseplattformen skal innføre ny, felles pasientjournal
ved sykehus og kommuner i hele Midt-Norge. Helseplattformen skal gi økt kvalitet
i pasientbehandling, bedre pasientsikkerhet, mer brukervennlige systemer og dermed sette helsepersonell i stand til å utføre oppgavene på en bedre og mer effektiv
måte. I tillegg til innføring av selve teknologien, handler mye av arbeidet om forbedring av datakvalitet, standardisering av faglig innhold og arbeidsprosesser og utvikling av styringsstruktur. 200 fageksperter fra hele helsetjenesten i Midt-Norge deltar
i prosjektgrupper som bestemmer konkret hvordan arbeidsprosessene og innholdet i Helseplattformen skal standardiseres. Dette betyr etablering av beste kliniske
praksis. Dette er første gang fagmiljøer på tvers av tjenesten setter seg sammen og
blir enig om konkrete, faglige standarder i dette omfanget.
Digitalisering – en forutsetning for pasientens helsetjeneste 31
Regjeringen vil:
sette
tydeligere mål for digitaliseringen gjennom Nasjonal helse- og sykehusplan
videreføre
arbeidet knyttet til modernisering av journalsystemene
videreutvikle
digital infrastruktur og arbeidet med IKT-sikkerhet
innføre
og utvikle nødvendige nasjonale e-helseløsninger og standarder
gjennomføre
tiltak for bedre kvalitet på og tilgjengelighet til helsedata
øke
samordningen av helseregionenes IKT-utvikling
understøtte
digitaliseringen i den kommunale helse- og omsorgstjenesten
videreutvikle de nasjonale virkemidlene for styring og samordning på
e-helseområdet og foreslå ny lov om e-helse (forslag er sendt på høring
­høsten  2019)
Nasjonal helse- og sykehusplan 2020–2023
Kompetanse
HVO
Hvor vil vi?
Helse- og omsorgstjenesten utfører sine oppgaver med en bærekraftig og
realistisk tilgang på arbeidskraft. Alle har erkjent at oppgaver må løses og
fordeles på nye måter, at endring er det permanente, og at oppgaver må
løses i team – på tvers av fag og institusjoner. I helseforetakene planlegges
det systematisk for hvordan behovene for personell skal dekkes. Sykehusene,
er aktiv deltager
kommunene og høyskolene samarbeider om gode modellerPasienten
for utdanning
av
spesialsykepleiere, og behovet for fleksible utdanningsmodeller i distriktene
ivaretas. Alle helseforetak bidrar til å øke utdanningskapasiteten for helsefagarbeidere for å møte behovene i hele helse- og omsorgstjenesten. Sykehusene legger systematisk til rette for kontinuerlig kompetanseutvikling. Den
nye spesialistutdanningen for leger bidrar til bedre dekning av spesialister.
De ansatte har den teknologiske kompetansen de trenger. Forskning er integrert i klinisk praksis og bidrar til kompetanseutvikling og kunnskapsbasert
En sammenhengende
praksis. Simulering brukes aktivt i undervisning og
akuttmedisinsk kjede
når teamene trener på samarbeid. Helseforetakene
samarbeider om å utvikle og dele simuleringsverktøy. Kommuner og sykehus deler kompetanse.
Gode arbeidsgiverstrategier balanserer nytten av
å bruke helsepersonell med utdanning fra utlandet
mot sårbarheten det kan medføre.
Livslang læring
Kompetanse 33
Helhet
heng
Spesialisthe
Ledels
Personell- og kompetanseplanlegging for sykepleiere
NASJONALT
Monitorere tilgang på sykepleiere
Fremskrive behov for helsepersonell
REGIONALT
Nasjonal bemanningsmodell
Arbeid for heltidskultur, rekruttere
og beholde ansatte
Strategisk kompetanseplanlegging
LOKALT
Personellplanlegging
Arbeid for heltidskultur
Rekruttere og beholde ansatte
Strategisk kompetanseplanlegging
Elisabeth Strandberg arbeider ved Avdeling for blodsykdommer ved Oslo universitetssykehus. Hun er sykepleier, fagutviklingssykepleier og har nylig avsluttet
utdanningen som avansert klinisk sykepleier.
Jeg har alltid jobbet med pasienter som
har blodsykdommer og synes faget er
både givende og krevende. Utfordrende
dager krever at vi jobber godt i team på
avdelingen, at det er god trivsel, åpenhet og et trygt arbeidsfellesskap, sier
­Elisabeth. Hun jobber i en høyspesialisert avdeling. Hun valgte likevel en faglig
breddeutdanning. ”I avansert behandling
er det viktig å se hele pasienten. Derfor
er sykepleiefaglig breddekompetanse så
viktig og arbeidet på sengepost givende.”
Nasjonal helse- og sykehusplan 2020–2023
Nye oppgaver for helsefagarbeiderne
Da jeg begynte som helsefagarbeider, for over 30 år
siden, bestod arbeidsoppgavene hovedsakelig av stell
og pleie av pasientene. Nå, og særlig etter at vi flyttet
inn i nytt sykehus her på Kalnes, er arbeidsdagen en
helt annen, sier Thorleif Johan Brønn ved Sykehuset
Østfold HF. ”Vi tar for eksempel blodprøver, utfører
NEWS-score som er et system for tidlig oppdagelse av
forverring av tilstanden hos pasienten, vi gjør sårskift,
bistår med hjelpemidler og har kontakt med kommunene ved utskrivning – i tillegg til oppgavene med pleie
og stell av pasientene.” Thorleif understreker hvor
viktig det er at helsefagarbeidere tilbringer mye tid
sammen med pasientene fordi deres observasjoner
er grunnleggende for den behandlingen teamet rundt
pasienten gir.
Thorleif mener at faglig utvikling er grunnleggende - for teamet som behandler pasienten, for pasientene og ikke minst for helsefagarbeiderne selv. Læringsmulighetene på arbeidsplassen er gode og videreutdanningstilbudene er tilpasset behovene
i helse- og omsorgstjenestene. ”Mulighetsrommet for kompetanseheving og livslang
læring må benyttes”, mener Thorleif.
Kompetanse 35
Regjeringen vil
oppfordre
helsefellesskapene til å sette konkrete mål for deling av kompetanse mellom spesialisthelsetjenesten og den kommunale helse- og
omsorgstjenesten
be
helseforetakene lage en plan for å sikre tilstrekkelig kompetanse. Det
skal legges til rette for livslang læring og en heltidskultur. Sykepleiere og
helsefagarbeidere skal gis prioritet i dette planarbeidet
etablere
et nasjonalt system for å følge med på tilgang på og behov for
sykepleiere i den samlede helse- og omsorgstjenesten
øke
antall utdanningsplasser for spesialsykepleiere innen anestesi-, barn-,
intensiv-, operasjon- og kreftsykepleie med basis i kunnskap om behov
revidere
utdanningene for spesialsykepleiere innen anestesi-, barn-, intensiv-, operasjon- og kreftsykepleie
revidere
den tverrfaglige videreutdanningen i psykisk helse- og rusarbeid,
og etablere en ny masterutdanning i psykisk helse- og rusarbeid rettet
mot sykepleiere
utrede
behovet for sykepleiere med klinisk breddekompetanse i sykehus,
og tilrettelegge for utvikling av en utdanning for slik kompetanse
øke
antall lærlinger både i helsefag og i andre lærefag som er relevante i
sykehus. Arbeidet med å øke antallet helsefagarbeiderlærlinger skal prioriteres i planperioden
opprette et opplæringskontor for helsefagarbeiderlærlinger og andre
relevante lærefag i hvert helseforetak. Helseforetak kan samarbeide om
opplæringskontorene der det er hensiktsmessig
at
de regionale helseforetakene, under ledelse av Helse Vest RHF, skal
opprette et nasjonalt kompetansedelingsprosjekt for å følge opp målet
om flere lærlinger i planperioden
be
Helse Vest RHF opprette et nasjonalt nettverk for deling av metoder for
utvikling av simuleringsopplegg og deling av disse mellom helseforetakene
Nasjonal helse- og sykehusplan 2020–2023
Kan ressursene brukes bedre?
Skape pasientens helsetjeneste
Legge til ret
Det er bygget en god kultur for lokalt forbedringsarbeid. Det går raskere å
gjennomføre endringer enn før, og kunnskap om hva som virker sprer seg
raskere mellom avdelinger og sykehus. Sykehusene jobber systematisk med
inn- og utfasing av metoder basert på prinsippene for prioritering og oppdatert
kunnskap. Kloke valg har festet seg som allmenn tilnærming blant klinikerne.
Skape det utadvendte
sykehus
Kunnskap om uønsket variasjon, blant annet gjennom helseatlas,
brukes aktivt
både i faglig normering og styring for å støtte forbedringsarbeidet. Nødvendig
styringsinformasjon er tilgjengelig for ledere på alle nivåer, og førstelinjeledere
har handlingsrom og beslutningsstøtte som setter dem i stand til å gjennomføre forbedringsarbeid. Helse- og omsorgsdepartementet angir overordnede
prioriteringer i Nasjonal helse- og sykehusplan hvert fjerde år.
Bedre psy
Hvor vil vi?
Pasientskader knyttet til legemidler, infeksjoner og fall er redusert, og nye
Leggeopp
til rettemed
for merforebygbruk av teknologi
pasientsikkerhetsutfordringer oppdages tidlig og følges
gende tiltak. Sykehusene preges av en kultur med
åpenhet om uønskede hendelser. Uønskede pasienthendelser meldes internt og følges opp med
tanke på læring og forebygging. Risiko for pasientskader blir vurdert ved planlegging og gjennomføring av tiltak.
Redusere uønsket variasjon
Uønsket variasjon
Det er betydelig variasjon innen mange områder i helsetjenesten. Variasjon er uønsket når den ikke kan forklares av ulikheter i demografi, geografi, sykelighet eller
andre forhold som sykehusene ikke kan gjøre noe med. Hvor mye av den observerte
variasjonen som anses som uønsket kan variere mellom ulike behandlinger. Tilfeldig
variasjon vil typisk være større for sjeldne behandlinger. Noe større variasjon kan
være berettiget for behandlinger der det er geografiske forskjeller i befolkningens
sykelighet. Figuren på neste side illustrerer variasjon i forbruk av skulderoperasjoner i utvalgte helseforetak og landsgjennomsnitt. Variasjonen har økt, og denne konkrete helsetjenesten ser ikke ut til å være likeverdig fordelt i befolkningen.
Kan ressursene brukes bedre? 37
Sikre tilstrekke
Videreutvikle
Antall skulderinngrep per 100 000 innbyggere, justert for kjønn og alder.
Antall inngrep per 100 000 innbyggere
Finnmark
UNN
Nord-Trøndelag
Vestre Viken
OUS
Lovisenberg
Norge
Kilde: Senter for klinisk dokumentasjon og evaluering
Forbedringsprosjekt ved ortopedisk poliklinikk, Sykehuset Telemark HF
Stadig flere pasienter på venteliste og et økende antall brutte timeavtaler gjorde
arbeidsdagen stressende for de ansatte ved ortopedisk poliklinikk ved Sykehuset
Telemark HF. Stresset kunne gå ut over pasientsikkerheten, og de måtte ta nye grep
for å snu trenden. Over 50 tiltak ble utarbeidet, testet, evaluert og justert. Deretter
ble de beste og mest effektive tiltakene innført ved poliklinikken. Det er innført felles
bemanningsplan for alle yrkesgrupper for å unngå dobbeltarbeid, det er avklart hvilke
yrkesgrupper som kan/bør gjennomføre hvilke typer behandling, og hvor lang tid som
bør settes av til hver behandling. Tiltakene har gitt mange gode resultater, blant annet:
Antall brutte timeavtaler er betydelig redusert. Som en følge av dette er det
også en nedgang i antall telefoner med spørsmål fra pasienter.
Nasjonal helse- og sykehusplan 2020–2023
LIS-legenes (LIS 1) kapasitet utnyttes bedre. De får mer kompetanse og det gjør
at sykehuset oppfyller læringsmålene for utdanningen. Dette frigjør også tid for
de erfarne legene til å se på de mer avanserte diagnosene.
Mange unødvendige oppgaver for sekretærene er fjernet, slik at de kan bruke
mer tid til verdiskapende arbeid for pasienter og behandlere.
Prosjektet har skapt bedre forståelse for hvordan sykehuset kan jobbe med
kontinuerlig forbedring i den daglige driften, for å sikre at de gode resultatene
opprettholdes og blir enda bedre.
Farmasøyters kompetanse bedrer pasientsikkerheten
Kliniske farmasøyter i sykehusene har kompetanse som bidrar til bedre pasientbehandling og reduserte kostnader. Klinisk farmasi er innført ved mange sykehus for
å  sikre riktig legemiddelbruk. De gir råd og veiledning til leger, sykepleiere og ledere
om rasjonell legemiddelbruk, og om riktig kombinasjon av legemidler og medisinsk
utstyr. Farmasøytene deltar også i pasientbehandlingen. I Helse Vest og andre regioner er det farmasøyt i flere akuttmottaksenheter for å gjøre legemiddelsamstemming
ved innkomst. Ved intensivavdelingene i Helse Nord er det klinisk farmasøyt som vurderer dosering av antibiotika ved oppstart av behandling av sepsispasienter. Riktig
dosering er avgjørende både for behandlingsutfall og antall liggedøgn hos disse pasientene. Helse Midt-Norge har innført antibiotikafarmasøyter på post for å redusere
antibiotikabruk på sykehus. I Helse Sør-Øst er det gjennomført prosjekter som viser at
bidrag fra kliniske farmasøyter påvirker overlevelse hos multisyke pasienter og tid før
eventuell reinnleggelse.
Regjeringen vil
videreføre
arbeidet med å redusere uønsket variasjon i forbruk og effektivitet
videreføre
arbeidet for å bedre pasientsikkerheten
Kan ressursene brukes bedre? 39
Finansiering i pasientens
helsetjeneste
Skape det utadvendte sykehus
Bedre psykiske helsetjenester
Sikre en samm
akuttmedi
Hvor vil vi?
Det er klart hva som er ønsket utvikling i tjenesten, og finansieringsordningene understøtter en slik utvikling. Finansieringen oppleves ikke som hinder for nye og effektive måter
tilby
tjenester
på, ogSikre
tilpasses
De
Legge tilårette
for mer
bruk av teknologi
tilstrekkeligraskere.
og riktig kompetanse
regionale helseforetakene involveres og bidrar
systematisk i vurderinger av hva som er ønsket tjenesteutvikling, som grunnlag for videreutvikling av
finansieringsordningene. Kvalitetsbasert finansiering er innrettet for å understøtte sentrale mål for
utvikling av spesialisthelsetjenesten, særlig bedre
samhandling og økt digitalisering.
Redusere uønsket variasjon
Videreutvikle finansieringsordningene
Dette har vi gjort de siste årene
Flytting av tjenester hjem til pasienten ved bruk av teknologi: Alle videokonsultasjoner finansieres fra 2019 på lik måte som konsultasjoner med oppmøte. Telefonkonsultasjoner innenfor somatikk inkluderes i ordningen fra 2020.
Mer effektiv utnyttelse av personellressurser i sykehus: Flere typer helsepersonell
ikke bare leger, kan utløse refusjon til sykehusene. Disse er gradvis inkludert over
flere år. Ytterligere nye personellgrupper vil inkluderes i ordningen fra 2020.
Mer ambulant og teambasert behandling: Sykehusene får tilleggsrefusjon når helsepersonell yter behandling utenfor sykehusets vegger. Ambulante oppsøkende
behandlingsteam innen poliklinisk psykisk helsevern og tverrfaglig spesialisert
rusbehandling er inkludert i innsatsstyrt finansiering.
Samhandling mellom tjenestenivåene: Det er lagt til rette for at kommuner kan
utføre enkelte definerte spesialisthelsetjenester på vegne av sykehusene, når tjenestetilbudet er regulert i avtale mellom tjenestenivåene. Aktiviteten vil da inngå i
innsatsstyrt finansiering. Innenfor poliklinisk psykisk helsevern og tverrfaglig spesialisert rusbehandling er samarbeidsmøter mellom spesialist- og primærhelsetjeneste inkludert i ordningen.
Dreining av aktivitet fra døgn- til dagbehandling: Det er de senere årene gjort flere
endringer i innsatsstyrt finansiering for å stimulere til økt andel dagkirurgi i helsetjenesten og effektive avklaringer av øyeblikkelig hjelp.
Mer helhetlige og pasientorienterte tjenesteforløp i spesialisthelsetjenesten:
Innenfor enkelte områder er finansieringen knyttet til forløp fremfor enkeltstående aktiviteter.
Nasjonal helse- og sykehusplan 2020–2023
Mål for digitalis
mål for pasie
Vri ressurs
teknologi o
FINANSIERING AV TJENESTEFORLØP
(Eksempel med innsetting av hofteleddsprotese)
FINANSIERING PER KONTAKT
Poliklinisk vurdering
Poliklinisk vurdering
Poliklinisk vurdering
Innleggelse med operasjon
Poliklinisk kontroll
Innleggelse med operasjon
Poliklinisk vurdering
Innleggelse med operasjon
Poliklinisk kontroll
Videokonsultasjon
Telefonkonsultasjon
eller
FINANSIERING AV FORLØP
Figuren viser hvordan finansiering av enkeltkontakter i et tjenesteforløp ­skiller seg
fra finansiering av et helt tjenesteforløp. Innsetting av hofteprotese involverer både
utredning, behandling og oppfølging som i sum utgjør et tjenesteforløp i spesialisthelsetjenesten. Figuren viser tre varianter av hvordan et slikt forløp kan innrettes.
Det varierer hvilke konkrete aktiviteter de tre forløpene inneholder, og inntektene til
sykehuset med dagens innsatsstyrte finansiering vil derfor være forskjellig i  de tre
forløpene. Alternativt kan finansieringen knyttes til hele forløpet for innsetting av
primær hofteprotese.
Finansiering i pasientens helsetjeneste 41
Dette skal vi gjøre videre
Finansieringen skal tilpasses raskere
Finansieringen skal i større grad knyttes til innholdet i tjenestene, ikke til hvem
som yter behandling, hvor behandlingen ytes eller hvordan behandlingen ytes.
Finansieringen skal understøtte helhetlige tjenesteforløp.
Finansieringen skal understøtte forløp på tvers av sykehus og kommuner.
Kvalitetsbasert finansiering skal knyttes tettere til sentrale mål for utvikling av spesialisthelsetjenesten.
Regjeringen vil
videreutvikle
innsatsstyrt finansiering for å understøtte ønsket utvikling
av tjenesten, særlig knyttet til mer helhetlige tjenestetilbud, bedre samhandling med kommunene og økt digitalisering
tilpasse
finansieringsordningene raskere for å oppnå økt bærekraft på
lengre sikt
knytte
kvalitetsbasert finansiering tettere til sentrale mål for utvikling av
spesialisthelsetjenesten, særlig bedre samhandling og økt digitalisering
Nasjonal helse- og sykehusplan 2020–2023
Kommunal- og
moderniseringsdepartementet
Nasjonal strategi for
kunstig intelligens
Strategi
Forord
Det er vanskelig å spå om fremtiden. Men vi vet at Norge kommer til
å bli påvirket av eldrebølge, klimaendringer og økt globalisering. Og
at vi må jobbe smartere og mer effektivt for å opprettholde
konkurransekraften og velferdsnivået i årene som kommer.
Digitalisering og ny teknologi er nøkkelen for å få det til – og kunstig
intelligens kommer til å være helt sentralt.
Kunstig intelligens – KI – representerer store muligheter for oss som enkeltmennesker, for
næringslivet og for offentlig sektor. Brukt på sitt beste, kan teknologien bidra til å oppnå
bærekraftsmålene – ikke bare her i Norge, men også i hele verden.
Det finnes mange gode eksempler på bruk av KI i Norge, og i årene som kommer vil vi nok
se enda flere – spesielt innenfor industri, næringsliv og offentlig sektor. For mens USA og
Kina har kommet veldig langt med forbrukerrettede applikasjoner, ligger vår styrke i at vi
allerede er mer teknologisk avansert og digitalisert i industrien, næringslivet og offentlig
sektor enn de aller fleste andre land. Norge er verdensledende innen prosessindustri,
grønn skipsfart, oppdrett og petroleumsvirksomhet. Vi har en av de mest digitaliserte
offentlige sektorene i verden. Disse fortrinnene må vi bygge videre på i utviklingen og
anvendelsen av kunstig intelligens.
Det norske samfunnet har høy grad av tillit og noen grunnleggende verdier som gjennomsyrer landet vårt. Vi respekterer menneskerettighetene og personvernet, og føre-varprinsippet gjelder også i den teknologiske verden. I Norge tar vi det kanskje for gitt. Men i
den globale konkurransen kan det bli et viktig konkurransefortrinn at vi går foran for å
utvikle menneskevennlig og pålitelig kunstig intelligens.
Det er ikke til å komme utenom at KI også reiser noen vanskelige spørsmål: Hvem har
ansvaret for konsekvensene av en beslutning som er truffet av KI? Hva skjer når autonome
systemer tar egne beslutninger som vi ikke er enige i og som i verste fall fører til skade? Og
hvordan sørger vi for at teknologien ikke viderefører og forsterker bevisst og ubevisst
diskriminering og forutinntatthet? I disse dilemmaene er det en stor fordel å ha noen
grunnleggende prinsipper å se hen til: Transparens, etterprøvbarhet og forsiktig utprøving.
Disse prinsippene må ligge til grunn når vi utvikler og tar i bruk løsninger basert på KI.
I arbeidet med strategien har jeg fått mulighet til å møte mange som arbeider med KI, både
i akademia, næringsliv og offentlig sektor. Jeg har hatt møter med arbeidsgiver- og arbeidstakerorganisasjoner som ser at KI vil påvirke arbeidslivet i tiden som kommer. På
regjeringen.no/KI-strategi finnes en oversikt over de fleste møtene, og det er mulig å lese
alle de skriftlige innspillene jeg har mottatt. Tusen takk til alle som har delt av sitt
engasjement og sin innsikt!
Jeg håper at denne strategien kan fungere som rammeverk for både offentlige og private
virksomheter som ønsker å utvikle og bruke kunstig intelligens. Sammen skal vi utforske
potensialet som ligger i denne spennende teknologien!
Nikolai Astrup
digitaliseringsminister
Kunstig intelligens vil ikke bare gjøre det mulig å løse oppgaver
bedre, men også på helt nye måter. Regjeringen vil at Norge skal gå
Progress, Akinori Goto (JP)
Foto: Ars Electronica/Design society
foran i utvikling og bruk av kunstig intelligens med respekt for den
enkeltes rettigheter og friheter.
Innledning og sammendrag
Kunstig intelligens (KI) representerer store muligheter for oss som enkeltmennesker,
og for samfunnet som helhet. KI kan bidra til nye og mer effektive forretningsmodeller i næringslivet og effektive og brukerrettede tjenester i offentlig sektor.
Norge har en rekke forutsetninger som gjør at vi kan lykkes med kunstig intelligens:
høy grad av tillit i befolkningen, både til næringsliv og offentlig sektor
digitalt kompetent befolkning og næringsliv
godt utbygd infrastruktur, og gode registerdata med lange tidsserier
godt utviklet digital forvaltning og offentlige virksomheter som er
kommet langt med digitalisering, og som har kapasitet og kompetanse til
å eksperimentere med nye teknologier
trepartssamarbeidet, som sikrer at arbeidsgivere, arbeidstakere og
myndigheter samarbeider om omstilling
Teknologien vil ikke bare gjøre det mulig å løse oppgaver stadig bedre, den vil også
gjøre det mulig å løse oppgaver på helt nye måter. Men utvikling og bruk av kunstig
intelligens kan også by på utfordringer.
Det norske samfunnet er preget av tillit og respekt for grunnleggende verdier som
menneskerettigheter og personvern. Regjeringen vil at Norge skal gå foran i utvikling
og bruk av kunstig intelligens med respekt for den enkeltes rettigheter og friheter. I
den globale konkurransen kan dette bli et viktig fortrinn.
Regjeringen mener at:
kunstig intelligens som utvikles og brukes i Norge skal bygge på etiske
prinsipper, og respektere menneskerettighetene og demokratiet
forskning, utvikling og bruk av kunstig intelligens i Norge skal bidra til
ansvarlig og pålitelig kunstig intelligens
utvikling og bruk av kunstig intelligens i Norge skal ivareta den enkeltes
integritet og personvern
digital sikkerhet skal bygges inn i utvikling, drift og forvaltning av
løsninger som bruker kunstig intelligens
tilsynsmyndigheter skal føre kontroll med at systemer basert på kunstig
intelligens på sitt tilsynsområde opererer innenfor prinsippene for
ansvarlig og pålitelig bruk av kunstig intelligens
Et godt grunnlag for kunstig intelligens
Regjeringen vil legge til rette for at Norge skal ha infrastruktur for KI i verdensklasse, i
form av digitaliseringsvennlig regelverk, gode språkressurser, raske og robuste kommunikasjonsnett og tilstrekkelig regnekraft. Det skal legges til rette for deling av data
innenfor og på tvers av bransjer og sektorer.
Data
Data er et viktig utgangspunkt for utvikling og bruk av kunstig intelligens. I dag
genereres det store mengder informasjon fra en rekke ulike kilder. KI og maskinlæring kan bruke disse dataene til å gi oss viktige innsikter.
For å utnytte det potensialet som ligger i kunstig intelligens, er det avgjørende med
tilgang til datasett av god kvalitet. Regjeringen vil legge til rette for deling av data,
både i offentlig og privat sektor, og mellom sektorene.
Regelverk
Regjeringen vil vurdere om det er regelverk som er til hinder for hensiktsmessig og
ønsket bruk av kunstig intelligens i offentlig og privat sektor. Det skal stilles krav om
gjennomsiktighet og etterrettelighet i nye digitale løsninger for offentlig forvaltning
der KI er en del av løsningen. På områder der det er særlig behov, er regjeringen
positiv til å etablere regulatoriske sandkasser. Det finnes allerede slike initiativer
knyttet til autonome transportmidler. Regjeringen vil i tillegg etablere et veiledningsmiljø og regulatorisk sandkasse på personvernområdet.
Språk
Språkteknologi, som talegjenkjenning og språkforståelse, er en viktig komponent i KI.
For at norske innbyggere skal få ta del i stadig mer avanserte tjenester på sitt eget
språk, er det avgjørende å ha gode språkressurser på begge målformer og på
samisk. Regjeringen vil legge til rette for at språkressurser samles inn og gjøres
tilgjengelig.
Kommunikasjonsnettverk og regnekraft
Utvikling og bruk av KI krever god kommunikasjonsinfrastruktur og tilgang til
regnekraft. Arbeidet med kommunikasjonsinfrastruktur, og særlig 5G-nett, er et
prioritert område for regjeringen. Tilgang til tilstrekkelig regnekraft skal sikres
gjennom bruk av nasjonale og internasjonale ressurser for tungregning.
Evne til å utvikle og utnytte kunstig intelligens
Norge skal satse på KI på områder der vi har særskilte fortrinn, slik som helse, hav,
offentlig forvaltning, energi og mobilitet.
Regjeringen vil at norske miljøer skal være attraktive samarbeidspartnere for
ledende virksomheter og forskningsmiljøer innen KI. Norge skal fortsette satsingen
på grunnleggende og anvendt IKT-forskning. Virkemidler som stimulerer til satsing
rundt sterke miljøer, som for eksempel senterordninger, vil være sentrale for KIsatsingen.
Kunstig intelligens vil få en fremtredende plass i EUs neste rammeprogram for
forskning og innovasjon, Horisont Europa. EU har i tillegg foreslått å etablere et
omfattende digitaliseringsprogram, Programmet for et digitalt Europa (DEP), for
årene 2021–2027. Tyngdepunktet i programmet er satsinger på tungregning og
kunstig intelligens. Regjeringen har gitt en ikke-bindene intensjonserklæring om
deltakelse i Horisont Europa og vil vurdere om Norge skal delta i DEP fra 2021.
Norge skal ha avansert kompetanse, også innenfor grunnleggende IKT-forskning og
KI-forskning, for å kunne forstå og dra nytte av endringer i teknologiutviklingen. Til
det kreves gode studietilbud som samsvarer med de ulike sektorenes behov for både
avansert kompetanse i kunstig intelligens og kompetanse i grunnleggende fag som
statistikk, matematikk og informatikk.
Kunstig intelligens og tilgrensende temaer som etikk og personvern knyttet til KIanvendelser vil bli viktige også innenfor områder som jus og andre profesjonsutdanninger. Høyere utdanningsinstitusjoner bør vurdere hvordan temaer med
relevans for kunstig intelligens kan bli en integrert del av utdanningene på områder
som vil bli påvirket av kunstig intelligens fremover.
Teknologiutviklingen vil føre til endringer i arbeidslivet, og omstillingstakten vil trolig
øke. Mulighet for etter- og videreutdanning – både på arbeidsplassen og i form av
studier – vil derfor bli stadig viktigere jo større innpass KI-anvendelser får i arbeidslivet. Regjeringen vil legge frem en melding til Stortinget om en kompetansereform,
og har allerede satt i gang arbeid med fleksible videreutdanningstilbud både for
digital kompetanse og for arbeidstakere som må omstille sin kompetanse som følge
av digitalisering og det grønne skiftet.
Styrket innovasjonskraft med kunstig intelligens
Regjeringen vil at Norge skal utnytte innovasjonskraften som ligger i bruk av kunstig
intelligens. Norge kan ta en ledende posisjon i anvendelse av kunstig intelligens,
spesielt innenfor områder der vi allerede har gode forutsetninger og sterke miljøer,
slik som helse, olje og gass, energi, maritim og marin næring og offentlig sektor.
Regjeringen vil vurdere hvordan næringsrettede virkemidler skal innrettes mest
mulig hensiktsmessig for å bygge opp under det verdiskapingspotensialet som
utvikling og bruk av KI kan ha for næringslivet.
Offentlige virksomheter bør aktivt utforske potensialet i kunstig intelligens, og økt
samhandling mellom offentlig sektor og næringsliv skal bidra til økt innovasjon og
verdiskapning. Offentlig sektor bør aktivt utforske mulighetene i markedet i forbindelse med anskaffelser, og der det er hensiktsmessig skal innovative offentlige
anskaffelser benyttes. For å legge til rette for innovative løsninger, bør virksomhetene fokusere på oppgaver som skal løses og ikke konkrete produkter eller
tjenester.
Ansvarlig og pålitelig kunstig intelligens
Utvikling og bruk av kunstig intelligens kan også by på utfordringer. Særlig gjelder
dette kunstig intelligens som bygger på personopplysninger. Det er derfor nødvendig
med en løpende diskusjon om hva som er en ansvarlig og ønsket utvikling, og hva
som kan gjøres for å forhindre en uønsket utvikling.
Regjeringen vil at Norge skal gå foran i utvikling og bruk av kunstig intelligens med
respekt for den enkeltes rettigheter og friheter. Kunstig intelligens i Norge skal bygge
på etiske prinsipper, respekt for personvernet og god digital sikkerhet.
Norge skal fortsette å delta i europeiske og internasjonale fora for å fremme
ansvarlig og pålitelig bruk av kunstig intelligens.
Om strategien
Nasjonal strategi for kunstig intelligens er en strategi for sivil sektor, og dekker ikke
forsvarssektoren. Strategien fokuserer på å angi hva som legges i kunstig intelligens
og å beskrive noen områder hvor det blir viktig for Norge å utnytte de mulighetene KI
gir.
Kunstig intelligens er et område som er i stadig utvikling. Det er derfor ikke angitt en
bestemt tidsperiode for strategien – det vil være behov for å justere og vurdere
strategien med passende mellomrom, i tråd med teknologi- og samfunnsutviklingen.
Denne strategien må også ses i sammenheng med en rekke andre viktige arbeider
fra regjeringen, slik som digitaliseringsstrategien for offentlig sektor1, arbeidet med
ny forvaltningslov2, gjennomgangen av det næringsrettede virkemiddelapparatet 3,
kompetansereformen Lære hele livet, arbeid med regelverk på helsedataområdet4,
samt en rekke andre større og mindre initiativer som er referert i strategien.
Strategien er rettet mot både offentlig og privat sektor.
Kommunal- og moderniseringsdepartementet (2019): Én digital offentlig sektor.
Digitaliseringsstrategi for offentlig sektor 2019-2025
NOU 2019: 5 Ny forvaltningslov — Lov om saksbehandlingen i offentlig forvaltning (forvaltningsloven)
Informasjon om arbeidet finnes på regjeringen.no: www.regjeringen.no/vmg
Informasjon om oppfølgingen av Helsedatautvalgets arbeid på regjeringen.no:
www.regjeringen.no/no/dokument/dep/hod/sak1/helsedatautvalget/id2595894/ og Helse- og
omsorgsdepartementet (2019): Høring - tilgjengeliggjøring av helsedata (endringer i
helseregisterloven m.m.)
Doing nothing with AI, Emanuel Gollob (AT)
Foto: Ars Electronica
Kunstig intelligente systemer utfører handlinger, fysisk eller digitalt,
basert på tolkning og behandling av strukturerte eller ustrukturerte
data, i den hensikt å oppnå et gitt mål.
Hva er kunstig intelligens?
1 Definisjon
Det er mange ulike definisjoner av kunstig intelligens (KI) og definisjonene endrer seg
gjerne i takt med hva som er teknologisk mulig. I denne strategien tar vi utgangspunkt i EUs ekspertgruppes5 definisjon for KI, og definerer KI slik:
Kunstig intelligente systemer utfører handlinger, fysisk eller digitalt, basert på tolkning
og behandling av strukturerte eller ustrukturerte data, i den hensikt å oppnå et gitt
mål. Enkelte KI-systemer kan også tilpasse seg gjennom å analysere og ta hensyn til
hvordan tidligere handlinger har påvirket omgivelsene.
Som fagdisiplin inkluderer kunstig intelligens ulike tilnærminger og teknikker, slik
som maskinlæring (inkludert eksempelvis dyplæring og forsterkende læring), maskinresonnering (inkludert planlegging, søk og optimering) og enkelte metoder innen
robotikk (som kontroll, sensorer og integrasjon med andre teknologier i cyber-fysiske
systemer).
Sterk og svak kunstig intelligens
I dag er vi langt unna kunstig intelligens som ligner menneskelig intelligens – såkalt
kunstig generell intelligens (Artificial General Intelligence, AGI). Kunstig generell
intelligens omtales ofte som sterk KI, mens annen KI kalles svak eller smal KI.
Independent High Level Expert Group set up by the European Commission (2019): A definition of
AI: Main capabilities and diciplines
Figur 1: Forenklet oversikt over hva som inngår i kunstig intelligente systemer
Kilde: Independent High Level Expert Group set up by the European Commission
Dette betyr ikke at KI-løsninger som er innrettet mot et bestemt smalt område ikke
kan være kraftige eller effektive, men det er oftest snakk om spesifikke løsninger
utviklet med tanke på én bestemt oppgave, som bildebehandling eller mønstergjenkjenning for bestemte formål. Det er heller ikke slik at utvikling av KI parallelt på
mange spesifikke områder, eller forskning på svak KI, nødvendigvis fører oss
nærmere kunstig generell intelligens.
Vår definisjon inkluderer både sterk og svak kunstig intelligens.
Regelbaserte systemer for automatisering
Et regelbasert IT-system er oftest bygget opp av regler av typen HVIS x, GJØR y.
Slike regler kan settes sammen til kompliserte beslutningstrær. Regelbaserte
systemer for automatisering kan brukes til å modellere et regelverk, forretningsregler eller erfaringsbasert praksis (skjønnsutøvelse). Flere av løsningene vi har for
automatisert saksbehandling i offentlig sektor er slike regelbaserte systemer. Vår
definisjon av kunstig intelligens omfatter enkelte slike løsninger, avhengig blant
annet av kompleksiteten i regelsettet.
2 Hvordan virker kunstig intelligens?
Et system basert på kunstig intelligens kan enten tolke data fra for eksempel
sensorer, kameraer, mikrofoner eller trykkmålere, eller det kan få inndata fra andre
informasjonskilder. Systemet analyserer dataene, tar beslutninger, og utfører
handlinger. Både behovet for data og det at systemet selv tar beslutninger og utfører
handlinger reiser etiske spørsmål som drøftes i kapittel 5. I noen typer systemer er
det en tilbakemeldingssløyfe som gjør at den kunstige intelligensen lærer – enten av
egne erfaringer, eller av direkte tilbakemeldinger fra bruker eller operatør.
Kunstig intelligens inngår som regel som en komponent i et større system.
Oppgavene utføres ofte digitalt, som en del av et IT-system, men KI kan også være en
del av en fysisk løsning, for eksempel en robot.
Eksempler på praktiske anvendelser av kunstig intelligens i dag er:
Datasyn/identifisering av objekter i bilder (computer vision) – kan for
eksempel brukes til ansiktsgjenkjenning eller identifisering av
kreftsvulster.
Gjenkjenning av mønstre eller avvik – kan for eksempel brukes til å
avsløre bank- og forsikringssvindel eller til å avdekke brudd på
datasikkerhet.
Behandling av naturlig språk (natural language processing, NLP) – kan
brukes til å sortere og klassifisere dokumenter og informasjon, og til å
trekke ut relevante elementer i store informasjonsmengder.
Robotikk – kan brukes til å utvikle autonome fartøy som biler, skip og
droner.
På noen områder har utviklingen gått raskt og vi ser løsninger som er i praktisk bruk.
På andre områder kan det ta lang tid med utvikling og utprøving før man er trygg på
resultatene.
Maskinlæring
Når vi i dag hører om løsninger basert på kunstig intelligens, er det som regel
løsninger som baserer seg på maskinlæring. Begrepet maskinlæring dekker en rekke
ulike teknikker, der reglene utledes fra de dataene systemet trenes på, i motsetning
til regelbaserte systemer der reglene er gitt av mennesker, ofte basert på eksperterfaring, forretningslogikk eller regelverk.
Ved utvikling av KI-systemer med maskinlæring, vil maskinlæringsalgoritmer bygge
matematiske modeller basert på eksempeldata eller treningsdata. Disse modellene
brukes deretter til å ta beslutninger.
Maskinlæringsalgoritmer lærer vanligvis på tre ulike måter:
Veiledet læring: Algoritmen trenes med et datasett der både inndata og
resultat er gitt. Man kan si at algoritmen både får oppgaven og
fasiten og bruker dette til å bygge modellen. Ut fra dette vil den senere
være i stand til å ta en beslutning basert på inndata.
Ikke-veiledet læring: Algoritmen får bare et datasett uten fasit og må
selv finne mønstre i datasettet som den senere kan bruke for å ta
beslutninger om nye inndata. Dyplæringsalgoritmer kan trenes opp med
ikke-veiledet læring.
Forsterkende læring: Algoritmen bygger modellen sin basert på ikkeveiledet læring, men får tilbakemelding fra bruker eller operatør om
beslutningen den foreslår er god eller dårlig. Tilbakemeldingen mates
inn i systemet og bidrar til å forbedre modellen.
Figur 2: Sammenhengen mellom et KI-system, operatør og omgivelser
Dyplæring er en kategori av maskinlæring. Dyplæring er i dag en viktig del av
utbredte løsninger som bildebehandling og datasyn, talegjenkjenning og behandling
av naturlig språk. Andre anvendelsesområder er utvikling av legemidler, anbefalingssystemer (for eksempel for musikk og film), behandling av medisinske bilder, persontilpasset medisin, og avviksdeteksjon på en rekke områder. De mest brukte rammeverkene for dyplæring er utviklet av Google (TensorFlow) og Facebook (PyTorch).
Enkelte dyplæringsalgoritmer kan sammenlignes med en sort boks, der man ikke
har innsyn i modellen som kan forklare hvorfor en gitt inndataverdi gir et gitt
resultat. Dette er nærmere omtalt i kapittel 5.
Data urns, Daniel Huber (AT)
Foto: Ars Electronica
Regjeringen vil legge til rette for at Norge skal ha infrastruktur for
kunstig intelligens i verdensklasse, i form av digitaliseringsvennlig
regelverk, gode språkressurser, raske og robuste kommunikasjonsnett og tilstrekkelig regnekraft. Det skal legges til rette for deling av
data innenfor og på tvers av bransjer og sektorer.
Et godt grunnlag for
kunstig intelligens
1 Data og dataforvaltning
Data er et viktig utgangspunkt for kunstig intelligens. I dag genereres det store
mengder informasjon fra en rekke ulike kilder. KI og maskinlæring kan bruke disse
dataene til å gi oss viktige innsikter. For å utnytte det potensialet som ligger i kunstig
intelligens, er det avgjørende med tilgang til store datasett av god kvalitet.
Regjeringen har et mål om å legge til rette for deling av data fra offentlig sektor slik
at næringsliv, akademia og sivilsamfunn kan anvende dataene på nye måter.
Data kan betraktes som en fornybar ressurs. Dersom man deler data med andre, har
man ikke færre data igjen selv. Samtidig kan verdien av data øke når dataene deles,
fordi de kan benyttes i kombinasjon med andre typer data som kan gi ny innsikt,
eller av virksomheter med kompetanse som kan bruke dataene på nye og innovative
måter.
Åpne offentlige data
All informasjon som lovlig kan publiseres på en offentlig nettside, kan i prinsippet
også gjøres tilgjengelig som åpne data. Data som inneholder personopplysninger,
som er unntatt offentlighet eller som er underlagt taushetsplikt, skal derimot ikke
gjøres tilgjengelig med mindre man har særskilt grunnlag for dette. Eksempler på
åpne data fra offentlig sektor er værdata fra Meteorologisk institutt og trafikkinformasjon fra Statens vegvesen.
Personopplysninger
Problemstillinger knyttet til deling og bruk av data er nært koblet til hva slags type
data det er snakk om. Et avgjørende skille går mellom bruk av personopplysninger og
bruk av data som ikke kan knyttes til enkeltpersoner, for eksempel værdata. Bruk av
personopplysninger til utvikling av KI reiser en rekke problemstillinger som må
håndteres før man kan dele eller bruke slike data.
Prinsipper for deling av data
Prinsipp for deling av åpne offentlige data
I dag er det ingen lovpålagt plikt til å gjøre offentlige data tilgjengelig for at andre skal
kunne bruke dem, men det er et mål at data som kan gjøres åpent tilgjengelig skal
deles slik at de kan brukes av andre (det vi kaller viderebruk).
Meld. St. 27 (2015-2016) Digital Agenda for Norge – IKT for en enklere hverdag og
økt produktivitet trakk frem fem sektorer i det offentlige hvor viderebruk av åpne
offentlige data anses som særlig samfunnsøkonomisk verdifullt: kultur, forskning og
utdanning, statlige utgifter, transport og samferdsel og kart og eiendom (geodata).
Det er utviklet egne strategier for deling av data på disse områdene. I tillegg har
Direktoratet for økonomistyring (DFØ) laget en egen løsning for publisering av data
knyttet til statlige utgifter.
Det er offentlighetsloven som regulerer hvordan offentlige data skal tilgjengeliggjøres for viderebruk. Fra 2012 har digitaliseringsrundskrivet pålagt statlige virksomheter som etablerer nye eller oppgraderer eksisterende fagsystemer eller digitale
tjenester, å legge til rette for at data fra disse tjenestene gjøres tilgjengelige i maskinlesbare formater. Virksomheten bør sørge for at data er tilgjengelig i et langtidsperspektiv, med opprettholdt integritet, autentisitet, anvendbarhet og pålitelighet.
De nordiske landene deler mange interesser og verdier når det gjelder KI. Derfor
samarbeides det gjennom Nordisk ministerråd på flere områder knyttet til KI. Et av
disse områdene er tilgjengeliggjøring av offentlige datasett. En arbeidsgruppe skal
identifisere datasett som kan utveksles på tvers av de nordiske landene og skape
merverdi for nordiske virksomheter – både offentlige og private – samtidig som
etiske aspekter, den tillit og de verdier som er spesielle for Norden, respekteres.
Et viktig tiltak i regjeringens digitaliseringsstrategi for offentlig sektor6 er å etablere et
nasjonalt ressurssenter for deling av data i Digitaliseringsdirektoratet. Senteret skal
fungere som en kompetansebank, og en av oppgavene blir å bidra til at flere ser
verdien av å dele data.
Prinsipper for deling av data mellom virksomheter i offentlig sektor
Det er et mål at innbyggere og næringsliv ikke må levere de samme opplysningene til
flere forskjellige offentlige instanser.7 Oppdaterte og kvalitetssikrede opplysninger
som deles på tvers av forvaltningsorganer er en forutsetning for kun én gangprinsippet og viktig for å kunne utvikle bedre og mer sammenhengende offentlige
tjenester.
Kommunal- og moderniseringsdepartementet (2019): Én digital offentlig sektor.
Digitaliseringsstrategi for offentlig sektor 2019-2025
Meld. St. 27 (2015-2016) Digital agenda for Norge — IKT for en enklere hverdag og økt produktivitet
I Norge har vi en del informasjon i felles registre, som Folkeregisteret og Enhetsregisteret, men det er også mye informasjon utenfor slike fellesregistre. For å legge
til rette for deling av disse dataene mellom offentlige virksomheter, har Brønnøysundregistrene og Digitaliseringsdirektoratet etablert en felles datakatalog som skal
gi oversikt over hva slags data de ulike offentlige virksomhetene har, hvordan
dataene henger sammen og hva de betyr. Katalogen skal også gi informasjon om
hvorvidt dataene kan deles, og vilkår for deling.
Digitaliseringsrundskrivet krever at den enkelte virksomhet synliggjør data som kan
deles med andre i Felles datakatalog og på data.norge.no.
Prinsipper for offentlig finansierte forskningsdata
Forskning som skjer ved bruk av offentlige midler, skal være til det beste for alle.
Derfor er det viktig at også dataene bak forskningsresultatene er tilgjengelige for
flest mulig – for andre forskere, men også for forvaltningen og næringslivet. Bedre
tilgang til forskningsdata kan bidra til innovasjon og verdiskaping ved at andre
aktører enn forskere kan se nye bruksområder. Det kan også bidra til smartere
tjenesteutvikling i offentlig sektor, muligheter for ny næringsvirksomhet og flere
arbeidsplasser.
Det er ingen tvil om at langt flere forskningsdatasett enn i dag bør tilgjengeliggjøres,
sammen med tilhørende protokoller, metoder, modeller, programvare og kildekode.
Slik tilgjengeliggjøring må skje innenfor rammen av et godt personvern, og med
nødvendige hensyn til sikkerhet, immaterielle rettigheter og forretningshemmeligheter. Det enorme og økende omfanget av forskningsdata gjør imidlertid at ikke alle
data kan arkiveres og vedlikeholdes like lenge. Kostnadene ved å gjøre datasett reelt
gjenbrukbare må veies opp mot nytten for forskerfellesskapene og samfunnet.
Regjeringen har lagt frem en egen strategi for tilgjengeliggjøring og deling av
forskningsdata.8 Strategien slår fast tre grunnprinsipper for offentlig finansierte
forskningsdata i Norge:
Forskningsdata skal være så åpne som mulig, og så lukkede som
nødvendig.
Forskningsdata bør håndteres og tilrettelegges slik at verdiene i dataene
kan utnyttes best mulig.
Beslutninger om arkivering og tilrettelegging av forskningsdata må tas i
forskerfellesskapene.
Prinsipper for deling av data i næringslivet
Den enkelte bedrift eier i utgangspunktet sine egne data, og det er opp til den
enkelte hvordan de vil benytte dataene sine, innenfor rammene av personvernlovgivningen. Selv om enkelte bransjer og virksomheter er bevisste verdien av å dele
data, er dette unntaket. Mange bedrifter har liten oversikt over egne data, og har
derfor heller ikke gjort noe for å klassifisere dataene, eller vurdere om de kan gi økt
nytte for egen eller andres virksomhet.9
Kunnskapsdepartementet (2017): Nasjonal strategi for tilgjengeliggjøring og deling av
forskningsdata
Veritas Technologies LLC (2015): The Databerg report. See what others don't.
Rammeverk for deling av data i industrien
I Tyskland ble det i forbindelse med den såkalte Industrie 4.0-satsingen etablert
et rammeverk, IDS (International Data Space), for deling av data i industrien.
Tilbudet er utvidet til andre lands næringsliv, og i Norge har SINTEF lagt til rette
for at norske bedrifter kan benytte seg av rammeverket. Rammeverket er et tilbud
om en felles infrastruktur for trygg lagring av næringslivets data. Gjennom
rammeverket har bedriftene selv kontroll over sine data, samtidig som de kan
dele dem når det er ønskelig.
Kilder: Fraunhofer institut/SINTEF
I Norge har vi enkelte eksempler på frivillig deling av data i næringslivet og mellom
næringsaktører og offentlig sektor:
Olje- og gassnæringen: I 1995 opprettet Oljedirektoratet og oljeselskapene
på norsk kontinentalsokkel databasen Diskos. Diskos er et nasjonalt
datalager for lete- og utvinningsrelatert informasjon fra norsk sokkel.
Dataene er tilgjengelige direkte på nettet for medlemmene i Diskossamarbeidet. Ideen bak Diskos er at oljeselskapene skal samarbeide om
lagring av letedata og konkurrere på tolkningen av dem.10
Geodata: Norge digitalt-samarbeidet er et bredt samarbeid mellom
virksomheter som har ansvar for å fremskaffe stedfestet informasjon
og/eller som er store brukere av slik informasjon. Partene i samarbeidet
er kommuner, fylker, nasjonale etater og private virksomheter som teleog kraftselskaper. 11 Som en del av Norge digitalt-samarbeidet er det blitt
opprettet en nasjonal nettside for kartdata og annen stedfestet
informasjon i Norge, geonorge.no.
Myndighetene er generelt tilbakeholdne med å kreve at private virksomheter skal
dele data. Regjeringens utgangspunkt er at private virksomheter som har felles
interesser selv finner sammen for å dele data. Dette kan likevel være vanskelig å få til
i praksis.
Regjeringen legger følgende prinsipper til grunn for deling av data fra næringslivet:12
Frivillig datadeling er å foretrekke, særlig der aktørene har felles
interesser i å dele data.
Myndighetene kan legge til rette for deling av data som virksomheten
selv ikke ser verdien av å dele, der slik deling gir økt samfunnsnytte.
Deling av data kan bli pålagt dersom det er nødvendig, for eksempel
begrunnet i samfunnets interesse.
Oljedirektoratet (2015): Diskos 20 år i oljegeologiens tjeneste. www.npd.no/globalassets/3diskos/documents/diskos_jubileumshefte_liten.pdf
www.geonorge.no/Geodataarbeid/Norge-digitalt/
Prinsippene er inspirert av: Dutch Ministry of Economic Affairs and Climate Policy (2019): Dutch
vision on data sharing between businesses.
Data må deles slik at personer og virksomheter har kontroll over egne
data. Personvern, sikkerhet og forretningsinteresser må ivaretas.
En del av den aktiviteten som skjer i næringslivet, skjer på oppdrag fra offentlig
sektor, eller etter tillatelser eller konsesjoner fra det offentlige. Offentlige virksomheter har i liten grad utnyttet muligheten til å stille krav om tilgjengeliggjøring eller
deling av data i forbindelse med inngåelse av kontrakter eller tildeling av konsesjoner. Regjeringen vil derfor vurdere om det offentlige kan bidra til at flere datasett fra næringslivet blir tilgjengelige gjennom å stille krav om deling av data ved
inngåelse av offentlige kontrakter, der det er hensiktsmessig. Regjeringen vil også
vurdere å utrede krav om at data gjøres tilgjengelig for det offentlige på konsesjonsområder der slik tilgjengeliggjøring antas å gi spesielt stor nytte for samfunnet.
Metoder for deling av data
Det finnes ulike metoder som kan gjøre det enklere og tryggere å dele data mellom
ulike interessenter:
Datasjøer
En datasjø er et sentralt oppbevaringssted for data, for eksempel i en skytjeneste.
Dataene kan lagres slik de er, i sitt opprinnelige format, og det kan være en blanding
av strukturerte og ustrukturerte data. Det er ikke en forutsetning at dataene struktureres eller merkes. Datasjøen kan deretter brukes for å hente ut data til for
eksempel maskinlæring eller andre analyser.
Datastiftelser (Data trusts)
Dette er en juridisk struktur der en betrodd tredjepart har ansvar for dataene som
skal deles. Tredjeparten beslutter hvilke data som skal deles med hvem innenfor det
formålet stiftelsen er opprettet for.
Konfidensialitetsbeskyttende grensesnitt
Konfidensialitetsbeskyttende grensesnitt gjør det mulig å gjennomføre ulike analyser
på registerdata som inneholder personopplysninger fra flere datakilder uten å kunne
se data om enkeltindivider. Prosjektet Remote Access Infrastructure for Register Data
(RAIRD) er et samarbeid mellom Norsk senter for forskningsdata (NSD) og Statistisk
Sentralbyrå (SSB) om et slikt konfidensialitetsbeskyttende grensesnitt. Informasjonsmodellen for RAIRD er åpent tilgjengelig og kan tas i bruk av alle som ønsker det.13
Syntetiske data
Syntetiske data kan i mange tilfeller være et alternativ til personidentifiserbare data
eller anonymiserte data. Dersom man greier å produsere syntetiske datasett med de
samme egenskapene som det opprinnelige datasettet, vil man kunne bruke dette til
trening av algoritmer eller som testdata. Det betyr at selv datasett som man normalt
ville betrakte som sensitive, ville kunne gjøres allment tilgjengelige til bruk i forskning
og innovasjon.
RAIRD Information Model RIM v1_0 på
https://statswiki.unece.org/display/gsim/RAIRD+Information+Model+RIM+v1_0
Generering av syntetiske testdata til folkeregisteret
Skatteetaten er i ferd med å lage en løsning der maskinlæring brukes til å
generere rike syntetiske testdata i et testmiljø for Folkeregisteret. Det syntetiske
Folkeregisteret vil tilby syntetiske testpersoner i tillegg til å simulere hendelser.
Målet er at virksomheter som bruker informasjon fra registeret kan teste sine
integrasjoner uten at reelle personopplysninger inngår i testen. De syntetiske
datene vil først bli gjort tilgjengelig for alle som skal teste integrasjon mot Folkeregisteret. På sikt vil de bli tilgjengelig for alle som trenger folkeregisterdata i test.
Kilder: Skatteetaten
Felles åpne programmeringsgrensesnitt (API-er)
Et programmeringsgrensesnitt, eller API, gjør det mulig å gjøre direkte oppslag i en
datakilde for å hente ut de ønskede dataene. Dette er en forutsetning for å kunne
bruke data i sanntid. Digitaliseringsrundskrivet slår fast at offentlige virksomheter
skal gjøre egnet informasjon tilgjengelig i maskinlesbare og helst standardiserte
formater, fortrinnsvis gjennom API-er.
Melding til Stortinget om datadrevet økonomi
Regjeringen vil utarbeide en egen melding til Stortinget om deling av data og datadrevet økonomi. Meldingen skal blant annet drøfte viktige temaer som eierskap til
data, incentiver for deling av data, og muligheter for rettferdig fordeling av verdier
som skapes i en global dataøkonomi. Andre viktige problemstillinger er personvern
og sikkerhet ved deling av data og etikk ved bruk av data. Også spørsmål knyttet til
kompetanse innenfor data og datadeling, og infrastruktur for datafangst og –deling
vil bli behandlet i meldingen. I forbindelse med meldingsarbeidet vil digitaliseringsministeren etablere en ekspertgruppe som skal se på forutsetninger og vilkår for
deling av data i og fra næringslivet.
Regjeringen vil
legge frem en melding til Stortinget om datadrevet økonomi og innovasjon
etablere et ressurssenter for deling av data med spisskompetanse på
sammenhengen mellom jus, teknologi, forretnings- og forvaltningsprosesser
etablere et sett prinsipper for uthenting og håndtering av data fra sentrale
registre, og en felles API-katalog som skal gi bedre utnyttelse av grunndata
gjennom å gi en oversikt over grensesnitt til dataene (API)
vurdere virkemidler som kan gjøre det enklere for bransjer å dele data, og
som samtidig tar hensyn til personvern, sikkerhet og forretningsinteresser
gi veiledning til offentlige virksomheter om hvordan de kan sikre tilgang til
data ved inngåelse av kontrakter, f.eks. ved standard avtaleformuleringer
vurdere på hvilke områder det kan være i samfunnets interesse å kreve at
data fra næringslivet gjøres tilgjengelig, og utrede om krav til tilgjengelig gjøring av data i forbindelse med tildeling av konsesjoner kan være et egnet
virkemiddel for dette
2.2 Språkdata og språkressurser
Språkteknologi, for eksempel i form av talegjenkjenning og språkforståelse, er en
viktig komponent i KI. Behandling av naturlig språk (Natural Language Processing,
NLP) handler om å registrere naturlig språk (tekst/lyd) og forstå meningen og
sammenhengen. Generering av naturlig språk (Natural Language Generation, NLG)
handler om å produsere tekst basert på data. Disse teknikkene er viktige i utviklingen
av virtuelle assistenter og i analyser der utgangspunktet er ustrukturerte data.
Analyse og klassifisering av ustrukturerte data i Utenriksdepartementet
Utenriksdepartementet (UD) mottar årlig 5-6000 rapporter fra utenriksstasjoner,
delegasjoner o.l. Tidligere har det vært svært vanskelig å finne frem i all denne
informasjonen.
Etter at UD i 2018 tok i bruk maskinlæring med behandling av naturlig språk for å
analysere og klassifisere innholdet i disse dokumentene, er det blitt mulig å finne
frem til nesten all relevant informasjon om et emne. Løsningen brukes også til å
hente ut den viktigste informasjonen i rapporter og lage oppsummeringer.
I arbeidet med løsningen har UD samarbeidet med Universitetet i Oslo, som har
bidratt med løsninger for kategorisering av norsk språk. Planen er å utvide
løsningen med informasjon fra arkiv og eksterne forskningsrapporter etter hvert.
Kilde: Utenriksdepartementet
For at slike løsninger skal være tilgjengelige på norske og samiske skriftspråk og
dialekter, må teknologien tilpasses disse språkene og de lokale forholdene. Til dette
kreves det språkressurser.
Språkbanken i Nasjonalbiblioteket stiller språkdata til disposisjon for utvikling av
språkteknologi på norsk. Nasjonalbiblioteket og Språkrådet skal gjennom koordinert
innsats arbeide for at ressursene i språkbanken videreutvikles. De har også et ansvar
for at både det offentlige som bestiller og utviklermiljøer både i offentlig og privat
sektor får kjennskap til og etterspør språkressursene.
De samiske språkene er spesielt sårbare. Språkteknologi og språkteknologiske
ressurser på samisk er viktig for å bidra til fremtidig utvikling og bruk av språket,
samt på sikt å kunne utvikle tjenester basert på kunstig intelligens også for samisk.
Divvun og Giellatekno - Senter for samisk språkteknologi ved Universitetet i Tromsø,
jobber begge med å utvikle ulike språkteknologiske verktøy for samisk. Regjeringen
vil komme tilbake til spørsmålet om samiske språkdata og språkressurser i en
melding til Stortinget om samisk språk, kultur og samfunnsliv. Hovedtema for
meldingen vil være digitalisering.
En av utfordringene i arbeidet med å legge til rette for språkteknologi på norsk og
samisk, er å sikre en tilstrekkelig mengde språkdata innenfor ulike domener – som
medisin, IKT, transport osv. Det er behov for både skriftlige data og muntlige data,
som dekker dialekter og uttalevariasjon. Nyttige grunnlagsressurser er for eksempel
flerspråklige terminologilister, områdespesifikke tekster og taleopptak eller parallelle
tekster på bokmål, nynorsk og ulike samiske språk. De språklige strukturene i tekst
produsert av det offentlige utgjør verdifulle data for språkteknologisk forskning og
utvikling. Det er viktig å legge til rette for gjenbruk til dette formålet.
Det er grunn til å tro at det offentlige har langt mer data som kan brukes til utvikling
av språkteknologi enn sektoren selv er klar over. Regjeringen vil derfor bidra til å øke
bevisstheten om språkdata og språkressurser i det offentlige, blant annet gjennom å
omtale slike data spesielt i digitaliseringsrundskrivet.
Kommunal- og moderniseringsdepartementet har forsterket informasjonsforvaltningsmiljøet i Digitaliseringsdirektoratet med ressurser som skal muliggjøre et
nærmere samarbeid med Nasjonalbiblioteket og Språkrådet om strategier for å sikre
at offentlige språkressurser kan brukes til språkteknologiske formål. Dette kan bl.a.
omfatte veiledning i hva som kan anses som språkressurser og arbeid for å sikre
avlevering av slike språkressurser til Språkbanken.
Språkteknologiske hjelpemidler
Tuva er et hjelpemiddel for å diktere tekst (talegjenkjenning) og navigere på PC
med stemmen (talestyring). Produktet ble utviklet av Max Manus i 2017 og tilbys
personer med varige funksjonsnedsettelser. Løsningen bruker KI og bygger på
ressurser fra Språkbanken. Datasettet utviklet for denne løsningen nå fritt tilgjengelig i Språkbanken for andre utviklere.
eTranslation er en maskinoversettelsestjeneste utviklet av EU, som kan benyttes
av offentlig ansatte i EØS-området. Funksjonaliteten for norsk språk i løsningen
bygger på EØS-oversettelser fra UD, med bidrag fra Semantix' oppdrag for
offentlige virksomheter og Standard Norges oversettelser av standarder. Datasettene tilbys i Språkbanken til fri benyttelse for utviklere og forskere.
Kilde: Kulturdepartementet
Regjeringen vil
gi en anbefaling i digitaliseringsrundskrivet om offentlig produsert tekst, som
en type data som gjøres tilgjengelig for gjenbruk til språkteknologiske
formål, og avleveres til Språkbanken og Felles begrepskatalog
utforme standardformuleringer til bruk i offentlige kontrakter for å gi
offentlig sektor rettigheter til språkressursene som kommer ut av
oversettelsestjenester og andre språktjenester
legge frem en melding til Stortinget om språk
fortsette samarbeidet med Universitetet i Oslo om klart og digitaliseringsvennlig lovspråk

legge frem en melding til Stortinget om samisk språk, kultur og samfunn,
med fokus på digitalisering
2.3 Regelverk
Norge har lang tradisjon for å modernisere regelverk for å møte den teknologiske
utviklingen, helt tilbake til eRegelprosjektet14 i 2000. Det er et mål at lover og regler
skal være mest mulig teknologinøytrale slik at de kan anvendes selv om ny teknologi
og digitalisering endrer samfunnet vårt og måten vi lever på.
Samtidig ser vi ofte at det blir fremsatt ønsker om regulering når nye teknologier
fører til problematiske anvendelser. Med kunstig intelligens har vi sett eksempler på
dette, blant annet knyttet til valgmanipulasjon i sosiale medier og såkalte deep
fakes. Samtidig er det krevende – og ofte uhensiktsmessig – å regulere en teknologi
som fortsatt er i en tidlig fase. For tidlig regulering kan forme utviklingen på en
utilsiktet måte, skape skjevheter i markedet og begrense potensialet for innovasjon. I
tillegg vil en gitt teknologi oftest både ha positive og negative anvendelser. Den
samme underliggende teknologien som gjør det mulig å lage deep fakes gjør det
for eksempel også mulig å lage syntetiske testdata – en teknologi som bidrar til å
beskytte personopplysninger.
Digitaliseringsvennlig regelverk
Regjeringen er opptatt av at regelverket skal gjenspeile mulighetene og utfordringene som følger med ny teknologi, også kunstig intelligens. I tillegg er det et mål at vi
har et digitaliseringsvennlig regelverk. Regelverket bør legger til rette for hel- og
delvis automatisert saksbehandling, og ikke inneholde unødvendige skjønnsbestemmelser.15 Regelverk som egner seg for automatisert saksbehandling bør være
formulert slik at det kan leses av en maskin og anvendes i løsninger som benytter
kunstig intelligens.
Det er behov for å vurdere om det er områder der regelverket legger uhensiktsmessige og uønskede begrensninger for utvikling og bruk av kunstig intelligens. Det
er blant annet aktuelt å se på særlovene for enkelte offentlige virksomheter for å se
hvordan regelverket bedre kan legge til rette for deling og bruk av data, og utvikling
og bruk av kunstig intelligens.
En slik prosess vil kreve at man går grundig inn i de enkelte sektorregelverkene, og at
man trekker tverrfaglig kompetanse inn i arbeidet, slik at man tar hensyn både til
samfunnets behov, individets krav på personvern og de teknologiske mulighetene.
Arbeidet må sees i sammenheng med gjennomgangen av regelverk for å fjerne hindringer for digitalisering og innovasjon, omtalt i regjeringens strategi for digitalisering i
offentlig sektor.
Områder som skaper særlige utfordringer:
Interoperabilitet
Det kan være en utfordring at ulike sektorregelverk bruker samme begrep på ulike
måter. Inntekt betyr for eksempel ikke det samme i Skatteetaten som i NAV, og
begrepet samboer er definert på en rekke måter i ulike regelverk. Det er et mål for
regjeringen å oppnå semantisk interoperabilitet i regelverket, slik at det lettere kan
Ot.prp. nr. 108 (2000-2001) Om lov om endringer i diverse lover for å fjerne hindringer for
elektronisk kommunikasjon
Kommunal- og moderniseringsdepartementet (2019): Én digital offentlig sektor.
Digitaliseringsstrategi for offentlig sektor 2019-2025
leses av en maskin og anvendes til kunstig intelligens. Dersom begrepene ikke betyr
det samme, er det viktig å ha informasjon om dette slik at løsningen ikke gir misvisende resultater.
Personopplysninger – samtykke og lovhjemmel
Data som inneholder personopplysninger er omfattet av personopplysningsloven.
Prinsippet om formålsbegrensning innebærer at formålet for behandlingen av
personopplysninger må være tydelig angitt og fastsatt når opplysningene samles inn.
Dette er helt grunnleggende for at den enkelte skal kunne ha kontroll over opplysningene sine og ta et informert valg om samtykke til databehandlingen. Utvikling og
bruk av kunstig intelligens krever ofte mange forskjellige typer personopplysninger –
opplysninger som i noen tilfeller egentlig er samlet inn for andre formål. I tillegg vil
håndtering av data, for eksempel helsedata, kunne være omfattet av annet regelverk,
som helseregisterloven.
Den mest utbredte måten å skaffe seg lovlig tilgang til personopplysninger for bruk i
KI er samtykke. Samtykke innhentes ofte gjennom at brukeren godkjenner en sluttbrukeravtale og gir samtykke til behandling av data i forbindelse med at han eller
hun ønsker å ta i bruk en tjeneste. Avtalen skal blant annet opplyse om hvordan
virksomheten vil bruke opplysningene som innhentes og hvem de kan dele opplysningene med. Det skal også være mulig å trekke tilbake et slikt samtykke, og enkelte
tjenester åpner for at man selv kan administrere bruken av personopplysninger mer
detaljert.
Offentlig sektor innhenter og behandler ofte personopplysninger uten at brukeren
har gitt eksplisitt samtykke. I slike tilfeller skjer innsamlingen med utgangspunkt i en
lovhjemmel som gir rettslig grunnlag til å samle inn og bruke data om innbyggerne for
bestemte formål. I Norge finnes det i dag ikke noen samlet løsning der innbyggerne
selv kan se hvilke opplysninger som er samlet inn av det offentlige og administrere
disse, men det er etablert løsninger på viktige enkeltområder, som helsenorge.no.
Her kan brukeren for eksempel administrere hvilke helsepersonell som skal ha
tilgang til kjernejournal og journaldokumenter, reservere seg mot registrering i
utvalgte helseregistre og gi fullmakter til pårørende.
Datasett basert på samtykke vil i de fleste tilfeller være ukomplette eller inneholde
utvalgsskjevheter som kan påvirke resultatene av analyser som gjøres på dataene.
Dette er en viktig grunn til at vi har sentrale registre der registrering er lovfestet og
obligatorisk.
Når personopplysninger er innsamlet med utgangspunkt i en lovhjemmel, blir
muligheten for å bruke opplysningene til noe annet enn det opprinnelige formålet
begrenset, hvis ikke den nye bruken også er forankret i en lovhjemmel. Dette gjør at
offentlige virksomheter i liten grad har mulighet til å bruke dataene de har samlet
inn for å gjøre analyser av egen virksomhet ved hjelp av KI, utover den gitte hjemmelen for det aktuelle datasettet. Regjeringen ønsker at offentlige virksomheter i
større grad skal kunne bruke sine data til å utvikle og ta i bruk KI.
Regulatoriske utfordringer på helseområdet
På enkelte områder innenfor helse kan det være behov for å utvikle regelverk før
man prøver ut metoder basert på KI. På andre områder er dette ivaretatt av eksisterende regelverk: Algoritmer som er en del av programvaren i medisinsk utstyr, slik
som kirurgiske roboter eller programvare som renser eller bearbeider bilder i
billeddiagnostiske instrumenter, faller for eksempel inn under reguleringen av
medisinsk utstyr. Statens legemiddelverk gir veiledning og fører tilsyn med regelverket for slikt utstyr på det norske markedet.
Utvikling og bruk av verktøy basert på KI er avhengig av informasjon fra flere enn den
enkelte pasienten som mottar helsehjelp i det enkelte tilfellet. I dag er bruk av data til
primære forhold (pasientbehandling) og bruk av pasientdata til forskning (sekundærbruk) regulert på ulik måte. Dagens regelverk har i liten grad klare hjemler for å
kunne bruke helseopplysninger om én pasient for å gi helsehjelp til neste pasient,
med mindre man har samtykke fra pasienten. Samtidig kan det gis dispensasjon fra
taushetsplikten for å bruke pasientdata til forskning. KI utfordrer skillet mellom
forskning og pasientbehandling, fordi det ofte vil være behov for å ta med pasientopplysningene fra forskningen når verktøy basert på KI utviklet i et forskningsprosjekt skal tas i bruk i pasientbehandling. Dispensasjonen fra taushetsplikten vil da
ikke lenger gjelde, og bruken av personopplysningene er ikke lenger lovlig.
Helse- og omsorgsdepartementet sendte i juli 2019 på høring et forslag om tilgjengeliggjøring av helseopplysninger og andre helsedata i helseregistre.16 Forslaget
gjelder tilgjengeliggjøring av helsedata til bruk i statistikk, helseanalyser, forskning,
kvalitetsforbedring, planlegging, styring og beredskap for å fremme helse, forebygge
sykdom og skade og gi bedre helse- og omsorgstjenester.
Helse- og omsorgsdepartementet vurderer også om det bør gjøres endringer i
regelverk som gjelder tilgang til helseopplysninger til bruk i læringsarbeid og
kvalitetssikring. Arbeidet inkluderer å se på adgangen til å bruke helseopplysninger i
beslutningsstøtteverktøy. I tillegg har Helsedirektoratet, Direktoratet for e-helse og
Legemiddelverket, i samråd med de regionale helseforetakene, fått i oppdrag å
kartlegge hvilke muligheter og utfordringer bruk av kunstig intelligens medfører, og
hvilke tilpasninger i rammevilkår på nasjonalt nivå som kan være nødvendig.
På lengre sikt vil flere oppgaver som i dag utføres av helsepersonell kunne gjennomføres av autonome systemer og kunstig intelligens. Eksempler på dette spenner fra
automatisk generering av pasientjournal, pasientlogistikk og flåtestyring av ambulansetjenesten til autonome kirurgiroboter. Selv om det blir et større innslag av
automatisering og autonome verktøy innenfor helse, er det fortsatt helsepersonellets ansvar at helsehjelpen som ytes er forsvarlig.
Helseanalyseplattformen
Regjeringen vil etablere en nasjonal løsning for å tilgjengeliggjøre helsedata til
forskning og annen sekundærbruk, Helseanalyseplattformen. Plattformen vil gi
mulighet for mer avanserte analyser av norske helsedata og legge grunnlaget for
nye typer medisinsk og helsefaglig forskning. Helsedata vil blant annet kunne
utnyttes mer aktivt i utviklingen av legemidler og medisinsk teknologi.
Kilde: Direktoratet for e-helse
Helse- og omsorgsdepartementet (2019): Høring - tilgjengeliggjøring av helsedata (endringer i
helseregisterloven m.m.)
Regulatoriske sandkasser
Regulatoriske sandkasser er først og fremst et virkemiddel for å fremme ansvarlig
innovasjon. En regulatorisk sandkasse skal gi virksomheter mulighet til å prøve ut
nye teknologier og/eller forretningsmodeller innenfor gitte rammer. I denne
strategien brukes begrepet både om:
lovendringer som åpner for forsøk, for eksempel etter søknad, gjerne
innenfor et begrenset geografisk område eller et begrenset tidsrom
mer omfattende tiltak på områder der det er behov for tett oppfølging
og veiledning, som oftest fra tilsynsmyndigheten på området
Konseptet regulatoriske sandkasser er mest kjent fra finanssektoren, hvor tilsynsmyndigheter i flere land har gitt utvalgte virksomheter mulighet til å teste ut
bestemte produkter, teknologier eller tjenester på et begrenset antall kunder, i en
begrenset tidsperiode under tett oppfølging. Finanstilsynet åpnet i desember 2019
en regulatorisk sandkasse for finansiell teknologi (fintech). Formålet med den
regulatoriske sandkassen er å øke Finanstilsynets forståelse av nye teknologiske
løsninger i finansmarkedet, samtidig som innovative virksomheter får bedre
forståelse for krav i regelverket og hvordan disse virker på nye forretningsmodeller,
produkter og tjenester.
Det gir imidlertid ikke mening å snakke om én regulatorisk sandkasse for kunstig
intelligens. KI-løsninger er ikke en ensartet gruppe tjenester, og de møter et bredt
spekter av regulering og regulatoriske myndigheter avhengig av formål og funksjonalitet.
Regjeringen har allerede etablert regulatoriske sandkasser på transportområdet, i
form av lovendringer som åpner for forsøksvirksomhet. For autonome kjøretøy er
det innført en lov som gjør det mulig å få tillatelse til å gjennomføre prøveprosjekter
med kjøretøy uten fører. Loven trådte i kraft 01.01.2018.17 Norske sjøfartsmyndigheter etablerte det første testområdet for autonome fartøy allerede i 2016. I etterkant er ytterligere to slike testområder godkjent. 18 I 2019 vedtok Stortinget ny havneog farvannslov19 som åpner for at man etter søknad kan få tillatelse til autonom
kystseilas. Slik tillatelse gir rett til å seile i angitte lospliktige farleder eller områder
uten los.
Når det gjelder forsøk med avvik fra gjeldende lover og forskrifter om hvordan
staten, fylkeskommunene eller kommunene skal organisere sin virksomhet og løse
sine oppgaver, kan dette gjøres med hjemmel i særlover, som i de nevnte eksemplene, eller i forsøksloven. Offentlig forvaltning kan med hjemmel i forsøksloven søke
Kommunal- og moderniseringsdepartementet om avvik fra lover og forskrifter for å
prøve ut nye måter å organisere sin virksomhet eller løse sine oppgaver på, for en
periode på inntil fire år. I melding til Stortinget om innovasjon i offentlig sektor vil vi
vurdere om forsøksloven gir tilstrekkelig handlingsrom for å teste nye løsninger
basert på kunstig intelligens.
LOV-2017-12-15-112 Lov om utprøving av selvkjørende kjøretøy
Sjøfartsdirektoratet (2017): Horten blir testområde for autonome skip. www.sdir.no/
LOV-2019-06-21-70 Lov om havner og farvann (havne- og farvannsloven) §25.
Satsing på autonome skip
Norsk skipsfartsnæring ligger langt fremme når det gjelder å utvikle og utnytte ny
teknologi. Norge vil få det første større autonome skipet i kommersiell drift - Yara
Birkeland. Kongsberg-gruppen utruster verdens første helelektriske, utslippsfrie,
autonome containerskip på oppdrag fra Yara. Skipet skal transportere kunstgjødsel fra Yaras fabrikk på Herøya til havnene i Brevik og Larvik. Fartøyet skal
leveres i 2020, og vil etter planen gradvis gå fra tilpasset bemannet drift til full
autonom drift med fjernovervåkning i 2022. Skipet vil erstatte mye veitransport
(anslagsvis 40 000 lastebiltransporter årlig), og vil gi mindre klimagassutslipp,
bedre lokal luftkvalitet og mindre støy.
I tillegg har Norgesgruppen (ASKO) fått midler fra ENOVA (119 millioner NOK) til å
etablere en autonom transportkjede over Oslofjorden, mellom Moss og Holmestrand. To sjødroner vil da erstatte 150 daglige (ca. 50 000 årlige) trailerturer
mellom Østfold og Vestfold. Det er anslått at disse fullelektriske og autonome
transportfergene skal være i drift i løpet av 2024.
Kilde: Sjøfartsdirektoratet/Yara og Enova
Regjeringen vil etablere en regulatorisk sandkasse for personvern under
Datatilsynets myndighetsområde. Et slikt tiltak oppfyller flere formål:
Virksomhetene kan få økt forståelse av de regulatoriske kravene som
stilles på personvernområdet, og korte ned tiden fra utvikling og testing
til faktisk utrulling av KI-løsninger i markedet. Løsninger som settes i
drift etter å ha vært utviklet i sandkassen vil kunne fungere som fore gangseksempler, og være til hjelp for andre virksomheter som ønsker å
utvikle tilsvarende løsninger.
Myndighetene kan få økt forståelse av nye teknologiske løsninger og
lettere identifisere potensielle risikoer og problemstillinger på et tidlig
stadium, slik at man eventuelt kan utarbeide veiledningsmateriale og
avklare hvordan regelverket skal brukes.
Myndighetene og bransjene kan identifisere sektorer hvor det er behov
for egne bransjenormer.
Enkeltindividet og samfunnet som helhet vil tjene på at utvikling av nye
og innovative løsninger foregår innenfor ansvarlige rammer.
Regjeringen er positiv til å utvikle flere regulatoriske sandkasser på ulike områder.
Ansvaret for slike regulatoriske sandkasser bør plasseres i det miljøet som har best
forutsetninger for å teste ut nye løsninger. På noen områder, slik som videreutvikling
av smarte byer og autonome transportløsninger, kan det være naturlig at dette
ansvaret ligger hos lokale og regionale myndigheter eller andre fagmiljøer.
Regulatorisk sandkasse hos Information Commissioner's Office (ICO)
Det britiske datatilsynet, ICO, prøver ut en regulatorisk sandkasse som skal støtte
utvikling av produkter og tjenester som er innovative og har stor allmennytte.
Virksomheter kan få gjennomgått og vurdert hvordan de bruker personopplysninger i løsningene sine. ICO vil i test- og utviklingsfasen av løsningene kunne gi
dispensasjon fra håndhevingstiltak. ICO ønsker å jobbe med produkter og
tjenester som er i forkant av utviklingen, og som opererer i områder der det er
reell usikkerhet med hensyn til hvordan regelverket skal fortolkes.
Etter en åpen søknadsrunde har ICO plukket ut 10 virksomheter av forskjellig type
og størrelse, og fra ulike sektorer, som tilbys gratis og profesjonell veiledning fra
ICO-ansatte. Et av prosjektene er Heathrow flyplass' prosjekt for å vurdere om
ansiktsgjenkjenning kan brukes til innsjekk, i sikkerhetskontrollen, bagasjedropp
mm. for å skape en sømløs opplevelse på flyplassen. Et annet prosjekt er hos
selskapet TrustElevate, som ved bruk av KI skal utvikle en modell for aldersverifikasjon av barn og unge under 16 år i forbindelse med tilgang til sosiale medier.
Kilde: Datatilsynet
Forvaltningsloven og arkivloven
Både Arkivlovutvalgets20 og Forvaltningslovutvalgets21 utredninger vil påvirke
offentlig saksbehandling og bruk av kunstig intelligens i offentlig forvaltning.
Saksbehandlingen i offentlig sektor er i stor grad regelstyrt, med større eller mindre
elementer av skjønnsmessige vurderinger i prosessen. Det betyr at en løsning ikke
behøver å være enten manuell eller automatisert. Man kan ha løsninger der kun
enkelte unntakstilfeller behandles manuelt, eller prosesser der en saksbehandler må
inn på gitte punkter for å gjøre en vurdering, men der resten av prosessen er automatisk og regelstyrt. Allerede i dag er det mye saksbehandling i offentlig sektor som
er automatisk. Det finnes saksbehandlingssystemer med integrert søknadsdialog
som gir muligheter for å fatte automatiserte vedtak umiddelbart.
Felles for dagens automatiserte sakbehandlingsløsninger er at de er regelbaserte.
Regelverket er programmert inn i løsningen, og dermed er det mulig å begrunne
vedtak. Forvaltningsloven krever at alle enkeltvedtak begrunnes. Denne plikten til å gi
en begrunnelse er viktig for å ivareta innbyggernes mulighet til å etterprøve og
kontrollere beslutninger som fattes om dem.
Det er et stort potensial for økt bruk av kunstig intelligens i offentlig saksbehandling
– både i form av regelstyrte systemer og maskinlæring. Forvaltningslovutvalget peker
på at automatisering kan bidra til mer likebehandling og konsistent gjennomføring av
regelverket. Samtidig må det være en forutsetning ved innføring av saksbehandlingsløsninger med elementer av KI at algoritmenes vurderinger er minst like gode og
tillitvekkende som det menneskelige skjønnet de erstatter. For å kunne være sikre på
at det er slik, må vi ha systemer som er transparente og forklarbare.
NOU 2019: 9 Fra kalveskinn til datasjø — Ny lov om samfunnsdokumentasjon og arkiver
NOU 2019: 5 Ny forvaltningslov — Lov om saksbehandlingen i offentlig forvaltning
(forvaltningsloven)
NOU 2019: 5 Ny forvaltningslov
Forvaltningslovutvalget ble oppnevnt i 2015 og avla sin rapport våren 2019.
Sentralt i utvalgets mandat var å utarbeide en lov som legger forholdene til rette
for og bygger på at en stor del av saksbehandlingen i forvaltningen skjer eller vil
skje digitalt.
Utvalget påpeker at automatisering av beslutningsprosesser kan gi store
effektivitetsgevinster, særlig når saksmengden er stor. Automatisering kan også
bidra til økt likebehandling, siden alle som etter systemets kriterier er i samme
situasjon, automatisk behandles likt. Automatisering gir konsistent gjennomføring
av regelverk og kan blant annet forhindre ulik praksis. Automatisert saksbehandling kan også gi økt implementering av rettigheter og plikter, for eksempel ved å
automatisk treffe vedtak som innvilger ytelser når vilkårene er oppfylt. Dette kan
særlig være til fordel for ressurssvake i samfunnet. Mer konsekvent implementering av plikter kan lede til høyere regeletterlevelse og en oppfatning blant
borgerne om at folk flest bidrar med sin andel, som igjen kan bidra til å bygge
tillit.
Der man har behov for skjønnsutøvelse, kan regelbaserte systemer skille ut
aktuelle saker eller sjekkpunkter til manuell vurdering. Utvalget peker på at
maskinlæring kan gi nye muligheter for automatisering av vurderingspregede
kriterier.
Utvalgets flertall foreslår en hjemmel til å fastsette forskrift om at forvaltningsorganer på bestemte saksområder kan treffe avgjørelser ved helautomatisert
saksbehandling. Avgjørelser som er lite inngripende overfor den enkelte, kan
treffes uten at det gis forskrift om det. I tillegg foreslår utvalget at forvaltningsorganet skal dokumentere det rettslige innholdet i automatiserte beslutningssystemer. Slik informasjon skal gjøres offentlig tilgjengelig, hvis ikke annet følger
av lov eller forskrift eller særlige hensyn taler mot det.
Forvaltningslovutvalget ser at det kan være vanskelig å gjennomføre sammenhengende tjenester uten å dele data på tvers av virksomheter. Manglende adgang
til å dele opplysninger kan gjøre det vanskeligere å organisere forvaltningsapparatet på en hensiktsmessig måte, og hindre helautomatisering av saksbehandlingen på områder som ligger til rette for det. Utvalget foreslår derfor at det skal
være adgang til å dele taushetsbelagte opplysninger med andre forvaltningsorganer som har saklig behov. Dette er en utvidelse i forhold til gjeldende lov.
Kilde: NOU 2019: 5 Ny forvaltningslov - Lov om saksbehandlingen i offentlig forvaltning
(forvaltningsloven)
Arkivlovutvalget er i sin rapport opptatt av at det må arbeides med å sikre at KIdrevne prosesser og beslutninger dokumenteres, og at dokumentasjonen sikres på
en slik måte at den er autentisk og anvendelig. Eksisterende arkiveringsrutiner,
arkivsystemer og arkivinstitusjoner i det offentlige er foreløpig ikke rustet til å
håndtere denne utfordringen. Utvalget anbefaler at det må ses på hvordan
funksjonalitet for arkivering kan bygges inn i saksbehandlingsprosessene, også for å
fange opp de spesielle aspektene som følger av bruk av kunstig intelligens.
Kunstig intelligens kan også brukes til å oppnå bedre og mer effektiv klassifisering og
sortering av informasjon, og slik forenkle og forbedre journalføring og arkivering i
fremtiden.
Regjeringen vil
gjennomgå og vurdere regelverk som er til hinder for hensiktsmessig og
ønsket bruk av kunstig intelligens i offentlig og privat sektor
stille krav om gjennomsiktighet og etterrettelighet i nye løsninger for
offentlig forvaltning der KI er en del av løsningen
etablere et veiledningsmiljø og regulatorisk sandkasse på personvern området
være positiv til å etablere flere regulatoriske sandkasser etter initiativ fra
offentlige og private virksomheter
etablere en helseanalyseplattform for å effektivisere og forenkle tilgangen til
helsedata til forskning og analyse, samtidig som personvernet styrkes

gjøre det mulig å benytte helsedata mer aktivt i testing av effekt og sikkerhet
i legemidler og medisinsk teknologi
2.4 Infrastruktur – nettverk og regnekraft
Utbygging av ekomnettene
Elektroniske kommunikasjonsnett (ekomnett), og i særdeleshet mobilnettene, utgjør
en grunnmur for digitaliseringen i samfunnet. Norge har godt utbygde fjerdegenerasjons mobilnett (4G) med meget god dekning. I det norske mobilmarkedet er det
planer om å bygge landsdekkende 5G-nett innen 2023.22 Dette vil være viktig for å
realisere mulighetene som ligger i 5G-teknologi og 5G-nett, ikke minst som underliggende teknologi for tingenes internett (IoT).
Tingenes internett er en betegnelse som gjerne brukes på den stadig økende
mengden sensorer som er koblet til internett. Dette kan være alt fra mobiltelefoner
og private smarthusløsninger, til sensorer i renovasjonsutstyr, for måling av trafikk,
luft- og vannkvalitet, støy mm. Dataene kan blant annet brukes i prediktivt vedlikehold, beslutningsprosesser og utvikling av nye forretningsmodeller. Det er IoTløsninger også i dagens 4G-nett, men fordi 5G både er raskere enn 4G, kan håndtere
mye større datamengder, og registrere svakere signaler, vil 5G spille en betydelig
rolle i utviklingen av tingenes internett. Den økte kapasiteten er spesielt viktig i tett
befolkede områder.
5G-infrastruktur blir derfor viktig for å gjennomføre en fullskala realisering av
tingenes internett med en kapasitet som dagens teknologi ikke kan levere. Dette vil
åpne for helt nye anvendelser i ulike samfunnssektorer, som f.eks. transport, helse
og omsorg og smarte byer.
Mobilnettene vil være en viktig muliggjørende teknologi for KI, ikke bare i sin rolle
som kommunikasjonsinfrastruktur, men også gjennom den enorme mengden
kommunikasjonsdata som genereres i produksjonen av tjenestene. Anonymiserte
metadata fra mobilnettene kan nyttiggjøres som innsatsfaktor i systemer som bruker
KI for dataanalyse, forbedring av beslutningsgrunnlag og styring av prosesser. Slike
data er allerede kommersielt tilgjengelige fra mobiloperatørene (Telenor, Telia og
Ice). Bruk av slike data er regulert i en rekke regelverk, både sektorlover og personopplysningsloven. Regjeringen vil følge utviklingen på området og vurdere hvordan
man kan legge til rette for økt bruk av slike data.
I transportsektoren vil utbygging av ekomnettene, utbredelsen av tingenes internett
og tilgang til anonymiserte metadata fra kommunikasjon være viktige elementer for
å realisere de mulighetene som ligger i bruk av kunstig intelligens, slik som:
selvkjørende og autonome biler, busser og lastebiler, droner, tog og skip
intelligent trafikkstyring, kontroll og påvirkning av adferd i trafikken
tidlig varsling om behov for utskiftinger og vedlikehold av
infrastrukturen
prediksjon av reisevaner
mer avansert ruteoptimalisering
Transport- og kommunikasjonsinfrastruktur er også sentralt i utviklingen av smarte
byer og kommuner. Smartbyløsninger som tilpassede helsetjenester, smart energi22
Telia (2019): Telia skal bygge ut et nasjonal 5G-nett i løpet av 2023. Pressemelding 8. oktober 2019
forsyning, og styring av bygg med løsninger som utnytter stordata og kunstig
intelligens, vil være avhengig av raske og robuste ekomnett.
Regjeringen ønsker økt takt i den videre bredbåndsutbyggingen. Forslaget til bredbåndsutbyggingslov inneholder blant annet tiltak som legger til rette for felles
utnyttelse av eksisterende fysisk infrastrukturer, tiltak for at utbyggere av mobil- og
bredbåndsnett skal få informasjon om, og kunne ta del i, pågående og planlagte
bygge- og anleggsprosjekter, og tiltak som skal sikre utbyggerne informasjon om
eksisterende fysisk infrastruktur. I tillegg vil loven sikre at nye bygninger, og
bygninger som gjennomgår renovering, klargjøres for høyhastighetsnett.
Regjeringen vil legge frem en egen melding til Stortinget om elektronisk
kommunikasjon.
Regnekraft (High Performance Computing, HPC)
På mange forsknings- og forvaltningsområder er det en sterk vekst i mengden data.
Innenfor forskning er beregninger og datadrevet forskning blitt viktige arbeidsmåter,
ved siden av eksperimenter og teoriutvikling. Dette gir et økende behov både for
lagring og tilgjengeliggjøring av data, men også for regnekraft til å behandle dataene.
Vitenskapelige beregninger gjør det mulig å analysere og identifisere nye teoretiske
sammenhenger fra de store datamengdene som genereres fra for eksempel
gensekvensering, satellittobservasjoner eller forskningsskip.
Mange av forskningsprosjektene som behandler store datamengder vil kunne bruke
lokale ressurser eller kjøpe kapasitet hos store skytjenesteleverandører. Dersom
man velger leverandører som lagrer og behandler data i henhold til personvernforordningen, vil man kunne behandle de fleste ugraderte data i slike skytjenester.
Bruk av skytjenester fra store, kommersielle aktører som Google, Amazon og
Microsoft åpner for større tilgang til både kapasitet (lagrings- og regnekraft) og ulike
kommersielt tilgjengelige analyseverktøy.
Dersom man skal behandle større datamengder, eller data som krever store
parallelle beregninger, er imidlertid ikke dette tilstrekkelig. Da trenger man større
regneressurser, som det er mer kostnadseffektivt å etablere på nasjonalt eller
internasjonalt nivå. UNINETT AS utvikler og driver det norske høyhastighetsnettverket for forskning og utdanning. Datterselskapet UNINETT Sigma2 AS har ansvar
for å anskaffe, drifte og vedlikeholde de nasjonale ressursene for tungregning og
datalagring i Norge.
For enkelte forskningsområder, som astrofysikk og marin forskning, er datamengdene så store og kravet til hastighet i beregningene så høye at de ressursene vi har
nasjonalt ikke har tilstrekkelig kapasitet. Da er vi avhengig av samarbeid og av å
kjøpe kapasitet i internasjonalt samarbeidende konsortier. Slike tungregneanlegg
kan ha opptil 10-100 ganger mer kapasitet enn nasjonale ressurser.
EU-kommisjonen tok i 2017 initiativet til å opprette det nye europeiske partnerskapet
for tungregning, EuroHPC, der finansieringen kommer dels fra EU-kommisjonen og
dels fra nasjonale bidrag. Norge deltar i EuroHPC, men fra 2021 vil fortsatt norsk
deltakelse være avhengig av at Norge deltar i EU-programmene Horisont Europa og
Programmet for et digitalt Europa (DEP). I Norge er UNINETT Sigma2 nasjonalt
kompetansesenter for tungregning i EuroHPC-samarbeidet.
Tungregning gir viktig kunnskap om store samfunnsutfordringer
Livssyklusanalyser og materialflytsanalyser er sentrale elementer for å få oversikt
over den totale miljøpåvirkningen av ulike produkter fra vugge til grav. Slike
analyser krever både store datamengder og mye regnekraft. Når data fra
havområdene kombineres med atmosfæremålinger, vil dette gi bedre
datagrunnlag for klimamodellering. Klimamodellene krever stadig høyere
oppløsning både i tid og rom, og dermed mer beregninger, for å kunne gi den
nødvendige lokale innsikten i hvordan klimaendringene vil påvirke risikoen for
flom, ras og ekstremvær.
På samme måte vil modellering av romvær være essensielt for å unngå lammelse
av samfunnskritisk infrastruktur ved kraftige solstormer.
Innenfor helseforskning har det i de senere årene skjedd en revolusjon gjennom
muligheten for gensekvensering og bruk av avanserte algoritmer, som igjen
danner utgangspunktet for persontilpasset medisin og nye avanserte
behandlingsformer. Metodene genererer store mengder sensitive data, som må
analyseres med tungregnemaskiner og oppbevares meget sikkert.
Kilde: Kunnskapsdepartementet
Noen områder krever høy informasjonssikkerhet samtidig som dataene skal kunne
behandles effektivt. Eksempler på dette kan være høyoppløselige MR-bilder, DNAdata, video av pasienter og andre sensitive data. Løsninger for lagring og behandling
av slike data tilbys blant annet gjennom Tjenester for Sensitive Data (TSD) som drives
og utvikles i et samarbeid mellom Universitetet i Oslo og UNINETT Sigma2.
Norske datasentre som ressurs for KI
For mange virksomheter er bruk av skytjenester en forutsetning for å kunne utnytte
potensialet i kunstig intelligens. Gjennom skytjenester får de tilgang til regnekraft og
rammeverk for maskinlæring som de ikke har tilsvarende tilgang til lokalt.
Det er mange faktorer som driver økningen i datamengde, blant annet tingenes
internett og mulighet for å gjøre flere og mer avanserte analyser på sammensatte
datakilder. Dette fører igjen til økt etterspørsel etter lagrings- og behandlingskapasitet i skyen, noe som igjen fører til økt etablering av datasentre.
Regjeringen vil at Norge skal være en attraktiv nasjon for datasentre annet databasert næringsliv. I 2018 ble det derfor lagt frem en egen datasenterstrategi.23 Flere
av tiltakene i strategien, som redusert elavgift for datasentre, fjerning av maskinskatten og tydeligere prosess for å regulere tomter til datasentre, har gjort Norge
enda mer attraktivt for datasenterindustrien. I tillegg er ren kraft, gode kommunikasjonsveier og politisk og geologisk stabilitet viktige argumenter for å etablere datasentre i Norge.
Det har vært en økt etablering av datasentre i Norge de siste årene. Flere av de
norske datasentrene har store, internasjonale kunder, og flere store internasjonale
skytjenesteleverandører har valgt å etablere egne datasentre i Norge. Vi ser også en
Nærings- og fiskeridepartementet (2018): Norge som datasenternasjon. Strategi
tendens til at kunder – også flere internasjonale selskap – flytter oppgaver som
krever mye regnekraft til norske datasentre, fordi disse kan tilby skalerbar kapasitet
basert på fornybar energi. Dette er positivt fra et næringsperspektiv, og det gir norsk
næringsliv og offentlig sektor større valgfrihet i valg av leverandører. Dette er spesielt
viktig for de virksomhetene som har strenge krav til tidsforsinkelse eller behandler
data med krav til nasjonal lagring og behandling.
Regjeringen vil
vurdere hvordan det kan legges til rette for økt bruk av anonymiserte
metadata fra mobilnettene
legge frem forslag til lov om bredbåndsutbygging, som skal bidra til økt
utbyggingstakt for høyhastighetsnett i Norge
legge til rette for rask utbygging av 5G
legge frem en melding til Stortinget om elektronisk kommunikasjon
vurdere videre deltakelse i EuroHPC i sammenheng med Horisont Europa og
Programmet for et digitalt Europa (DEP)
etablere en markedsplass for skytjenester, som blant annet skal veilede
offentlige virksomheter i anskaffelse av skytjenester, med særlig fokus på
sikkerhet
følge opp datasenterstrategien Norge som datasenternasjon
Norge skal satse på kunstig intelligens på områder der vi har særskilte
fortrinn, slik som helse, hav, offentlig forvaltning, energi og mobilitet.
Virkemidler som stimulerer til satsing rundt sterke miljøer, som for
eksempel senterordninger, vil være sentrale.
Inside Me, Dimitry Zakharov (RU)
Foto: Ars Electronica
Regjeringen vil at norske miljøer skal være attraktive samarbeidspartnere for ledende virksomheter og forskningsmiljøer innenfor KI,
gjennom fortsatt satsing på grunnleggende og anvendt IKT-forskning,
gode studietilbud og kompetansebygging innenfor KI gjennom kurs og
videreutdanning på alle nivå.
Evne til å utvikle og utnytte
kunstig intelligens
Norge skal ha avansert kompetanse, også innenfor grunnleggende IKT-forskning og
KI-forskning, for å kunne forstå og dra nytte av endringer i teknologiutviklingen.
Norske miljøer skal være attraktive samarbeidspartnere for ledende virksomheter og
forskningsmiljøer.
Norge skal satse på forskning og utvikling på kunstig intelligens innenfor de langsiktige prioriteringene i regjeringens langtidsplan for forskning og høyere utdanning:
hav, klima, miljø, miljøvennlig energi og transport, helse, offentlig forvaltning og
samfunnssikkerhet.
EUs rammeprogrammer for forskning og innovasjon er viktige arenaer for samarbeid
og en viktig kilde til finansering for norske virksomheter og institusjoner. Også i
fremtiden er det et mål at nasjonale virkemidler virker mobiliserende og kvalifiserende for deltakelse i europeiske programmer som Norge velger å gå inn i.
EUs rammeprogrammer åpner også for samarbeid med land på andre kontinenter.
For å styrke samarbeidet med sterke forskningsnasjoner har Norge inngått bilaterale
myndighetsavtaler med utvalgte land. Målet er å fremme samarbeid på særlig prioriterte områder, inkludert KI. For regjeringen er det et mål at innsatsen på kunstig
intelligens innenfor forskning, forskningsdrevet innovasjon og utvikling konsentreres.
om sterke miljøer, hvor samarbeid mellom akademia og næringsliv står sentralt, slik
som i sentre for fremragende forskning og sentre for forskningsdrevet innovasjon
Tilbudet innenfor høyere utdanning skal samsvare med de ulike sektorenes behov
for både avansert kompetanse i kunstig intelligens og kompetanse i grunnleggende
fag som statistikk, matematikk og informatikk.
Oversikt over tilbud om kurs og videreutdanning innenfor kunstig intelligens skal
være lett tilgjengelig. Digital kompetanse, digital dømmekraft og teknologiforståelse
skal få en tydeligere plass allerede fra grunnskolen. En grunnleggende innføring i hva
kunstig intelligens betyr og handler om, skal være tilgjengelig for hele befolkningen.
1 Forskning og høyere utdanning
Forskning
Det har vært en solid vekst i norsk IKT-FoU de siste årene, med en nominell økning
fra 8 milliarder kroner i 2007 til 18 milliarder kroner i 2017. Det er næringslivet som
står for størstedelen av FoU innsatsen innenfor IKT, og mesteparten av dette er
utviklingsaktiviteter. De siste årene, fra 2015-2017, har imidlertid universitets- og
høgskolesektoren hatt den sterkeste veksten.24
Figur 3: Forbruk IKT-FoU
Kilde: SSB og NIFU, FoU-statistikk. Forskningsrådet (2019): Indikatorrapporten
Regjeringen bevilget i 2018 totalt 9,9 milliarder til Norges forskningsråd. Av dette gikk
ca. 1,4 milliarder til forskning, innovasjon og avanserte anvendelser av IKT.
Forskningsrådet har ikke noe eget program rettet spesifikt mot kunstig intelligens,
men KI har inngått som en av flere prioriteringer i IKT-satsingen, IKT-PLUSS. Beregninger fra 2019 viser at over 40 prosent av tildelingene til IKT fra Forskningsrådet går
til prosjekter innenfor KI, robotikk og informasjonshåndtering (stordata). Dette utgjør
nærmere 400 millioner kroner.
Forskningsrådet (2019): Indikatorrapporten
I perioden 2015-2019 er det til sammen tildelt ca. 1,3 milliarder kroner til disse
forskningsområdene. Av disse har snaut 400 millioner blitt tildelt forskningsinfrastruktur, mens over 240 millioner har gått til innovasjonsprosjekter i næringslivet. KI, robotikk og informasjonshåndtering er også det området som øker mest av
de forskjellige teknologiområdene innenfor IKT i perioden 2015 - 2019 (se figur 4).
Andre viktige FoU-områder knyttet til KI er personvern, sikkerhet og sårbarhet.
Innsatsen innenfor KI preges i stor grad av utfordringer og muligheter som ligger i
anvendelser, og prosjekter som kombinerer god KI-forskning med avanserte
anvendelser hevder seg sterkt i konkurransen om midler.
Figur 4: Forbruk FoU for ulike teknologiområder i Forskningsrådet. Regnskapsført forbruk av
midler tildelt fra Forskningsrådet for årene 2015-2018 og budsjetterte tall for 2019
Kilde: Forskningsrådet
Senterordninger i Forskningsrådet
Senterordningene skal støtte de beste miljøene og lede til grensesprengende
forskning og nyskapende innovasjon eller styrke prioriterte områder. Eksempler på
slike senterordninger er Sentre for forskningsdrevet innovasjon (SFI) og Sentre for
fremragende forskning (SFF). For SFI er det overordnede målet å bidra til styrket
innovasjonsevne og økt verdiskaping i norsk næringsliv gjennom langsiktig forskning.
BigInsight – Statistics for the knowledge economy og Sirius – Centre for scalable
data access, er SFI-er som retter seg inn mot KI-relevante teknologier (stordata og
dataanalyse). Forskningsrådet ser nå en utvikling der de fleste SFI-ene har en eller
flere aktiviteter relatert til kunstig intelligens. Sirius er blant annet tilknyttet BigMedprosjektet, der Forskningsrådet har avsatt 60 millioner kroner til persontilpasset
medisin og bruk av storskala dataanalyse innenfor helse.
Norwegian AI Research Consortium (NORA)
I 2018 ble det opprettet et eget konsortium med mål om å styrke norsk forskning
og utdanning innenfor kunstig intelligens, maskinlæring og robotikk, samt
tilstøtende fagområder. Konsortiet består av norske universiteter og
forskningsinstitusjoner som arbeider med forsking og utdanning innen kunstig
intelligens: Universitetet i Agder, Universitetet i Tromsø, OsloMet, Universitetet i
Bergen, Norges miljø- og biovitenskapelige Universitet, Simula Research
Laboratory AS, Universitetet i Stavanger, NORCE og Universitetet i Oslo.
Kilde: nora.ai
Nærings-ph.d.-ordningen
Nærings-ph.d. er en ordning der bedrifter får tilskudd fra Forskningsrådet til å la en
ansatt gjennomføre en doktorgrad på et område som er relevant for bedriften. På
denne måten kan bedrifter øke både langsiktig forskningskompetanse og innovasjonsevne, og samtidig styrke sitt samarbeid med akademia.
Ordningen er et godt alternativ for bedrifter som trenger målrettet forskningsinnsats, men som ikke har mulighet eller kapasitet til å sette i gang større FoUprosjekter. Tall fra Forskningsrådet viser at kunstig intelligens er det kunnskapsområdet innen IKT som har den sterkeste veksten i nærings-ph.d.-ordningen.
Regjeringens ambisjon for norsk KI-forskning
Regjeringen mener Norge har gode forutsetninger for å kunne lykkes med menneskevennlig og pålitelig kunstig intelligens, og kunstig intelligens innenfor
industrielle anvendelser. Norge har teknologisk avansert industri, som har både evne
og vilje til å ta i bruk nye løsninger. Selv om store nasjoner som USA og Kina har
ressurser vi i Norge, eller Europa, ikke kan konkurrere med, så finnes det områder
der Norge og Europa har fortrinn, slik som enkelte industrielle anvendelser av KI, og
pålitelig KI som tar hensyn til personvern og etiske vurderinger.
For å sikre at Norge beholder sin internasjonale konkurranseevne på områder der vi
har komparative fortrinn, er det viktig at KI-forskning blir integrert i innsatsen på
disse områdene.
Norge har, som et lite land, ikke mulighet til å bygge kunnskap og kompetanse på
høyt internasjonalt nivå i hele bredden av KI-feltet. Men vi må ha tilstrekkelig kvalitet
og kvantitet på vår nasjonale kompetanse til å kunne være med å utvikle og utnytte
teknologien og de nyvinningene som skjer internasjonalt. Det må også være et mål å
utnytte vår posisjon som en nasjon med digitalt avanserte innbyggere og næringsliv
til å være fremst i anvendelse av KI, ikke minst i industrien.
Vår nasjonale forskning og utdanning innenfor kunstig intelligens må være på et godt
internasjonalt nivå. Kunstig intelligens faller inn under en de fem langsiktige
prioriteringene i regjeringens langtidsplan for forskning og høyere utdanning:
Muliggjørende og industrielle teknologier. Regjeringen øker bevilgningene til denne
prioriteringen blant annet gjennom opptrappingsplanen teknologiløft som er et av
tiltakene i langtidsplanen.
Private investeringer i KI-forskning
Wallenberg AI, Autonomous Systems and Software Program
Wallenberg AI, Autonomous Systems and Software Program (WASP) er en svensk
forskningsinstitusjon finansiert av den private Knut og Alice Wallenberg-stiftelsen.
WASP samarbeider med Sveriges fem største IKT-universiteter. WASP satser på to
spor innen KI: Hovedsatsingen er innen maskinlæring, dyplæring og neste
generasjon KI (forklarbar KI), mens det er en mindre satsing på å øke forståelsen
for matematikken bak KI.
WASP har også som mål å rekruttere internasjonalt fremragende forskere, og å
øke kompetansen i Sverige og svensk industri gjennom å utdanne minst 400 nye
ph.d.-kandidater, hvor minst 100 skal være nærings-ph.d.-er. WASP har et budsjett
på SEK 3 milliarder til og med 2026.
Norwegian Open AI Lab
Telenor-NTNU AI Lab ble etablert ved Norges teknisk-naturvitenskapelige universitet (NTNU) i 2017, etter en pengegave fra Telenor på ca. 50 millioner kroner.
Gaven ble gitt som et bidrag til å løfte forskning, innovasjon og utdanning innen
kunstig intelligens, maskinlæring, stordataanalyse og tingenes internett (IoT) i
Norge. I 2018 ble flere næringslivspartnere inkludert i samarbeidet, og forskningssenteret skiftet navn til Norwegian Open AI Lab. De nye partnerne – DNB, DNV GL,
Equinor og Kongsberg har gitt bidrag til forskning ved NTNU generelt, og til
forskning der KI er en sentral komponent. Bidragene fra næringslivet går først og
fremst til å finansiere forskerstillinger og professorater, men også til fysiske
fasiliteter og utstyr som kan benyttes av både forskere og studenter.
Denne type gaver fra næringslivet styrker relasjonen mellom partnerbedriftene og
universitetet. Koblingen til næringslivet gir et bedre utgangspunkt for å utnytte de
mulighetene som ligger i kunstig intelligens. Samarbeidet gir blant annet
studenter og forskere mulighet til å arbeide med reelle problemstillinger og
datasett fra industrien. Dette bidrar til innovasjon og nyskaping, samtidig som
forskningsfronten bringes fremover. Samarbeidet utvides stadig med nye
samarbeidspartnere fra både forskning og næringsliv.
Kilde: www.wasp-sweden.org/, Norwegian Open AI Lab
Det er også viktig at norske forskningsmiljøer aktivt bruker mulighetene EUs rammeprogram åpner for, og at vi utnytter de mulighetene som ligger i våre bilaterale
forsknings- og teknologiavtaler med sterke fagmiljøer i viktige forskningsnasjoner
over hele verden. Norge må være en troverdig og attraktiv partner i internasjonale
samarbeid, nettverk og konsortier knyttet til forskning og utdanning innenfor KI.
Et sentralt mål i forskingspolitikken er å stimulere til økte private investeringer i
forskning.25 Dette inkluderer å stimulere privatpersoner og private organisasjoner til
å gi gaver til forskning.
Meld. St. 4 (2018–2019) Langtidsplan for forskning og høyere utdanning 2019–2028 og
Granavolden-plattformen av 17.1.2019
Det fins generelle virkemidler for å bidra til dette: Gjennom gaveforsterkningsordningen kan gaver på minst 3 millioner kroner gitt til langsiktig, grunnleggende
forskning utløse et tillegg fra staten på 25 prosent av gavebeløpet. Denne ordningen
forvaltes av Forskningsrådet. Skatteetaten har en egen ordning som gir fradrag i
skattepliktig inntekt for pengetilskudd til vitenskapelig forskning i regi av forhåndsgodkjente organisasjoner.
Deltakelse i EU-programmer
Norge har vært aktiv deltaker i EUs rammeprogrammer for forskning og innovasjon
gjennom flere tiår. Regjeringen er opptatt av at virkemidlene i Forskningsrådet
innrettes slik at de virker mobiliserende og kvalifiserende for deltakelse i de
europeiske programmene. Kunstig intelligens og tungregning er områder hvor vi er
avhengig av internasjonalt samarbeid.
Kunstig intelligens inngår i flere utlysninger i Horisont 2020, og vil få en enda mer
fremtredende plass i EUs neste rammeprogram, Horisont Europa. Også satsingen på
innovasjon blir styrket sammenlignet med inneværende periode.
EU har foreslått å etablere et omfattende digitaliseringsprogram, Programmet for et
digitalt Europa (DEP), for årene 2021–2027. Det er første gang EU foreslår et eget
program dedikert til digitalisering.
Figur 5: Satsingsområder i DEP
Kilde: EU-kommisjonen 2018
Programmet er foreslått å ha en ramme på 9,2 milliarder euro fordelt på fem
hovedområder: Tungregning (HPC), Kunstig intelligens, Digital sikkerhet,
Digital transformasjon og interoperabilitet og Avansert digital kompetanse. DEP
er sentralt i EU-kommisjonens arbeid med digital transformasjon. Programmet er
rettet mot områder der enkeltland alene ikke vil ha tilstrekkelige ressurser til å
lykkes. Ressursene i programmet skal settes inn der de antas å gi størst effekt – på
områder som helse, justis, forbrukervern og offentlig forvaltning. I tillegg er det et
mål for programmet å hjelpe små og mellomstore bedrifter å tilpasse seg endringer
som følger av digitalisering og kunstig intelligens.
Norge har gitt en ikke-bindende intensjonserklæring om deltakelse i neste programperiode i rammeprogrammet for forskning og innovasjon, Horisont Europa. Dette gir
oss mulighet til å delta i den strategiske planleggingsprosessen om innhold og innretning. Regjeringen vurderer Norges mulige deltakelse i DEP.
Regjeringen legger også til rette for at næringslivet kan delta i EU-kommisjonens
programmer for forskning, innovasjon og utvikling. Dette gir tilgang til ledende
kunnskapsmiljøer og markeder. Forskningsrådet og Innovasjon Norge har virkemidler for å mobilisere og veilede norske aktører mot deltakelse i EU-programmer.
Norges Forskningsråd har tatt initiativ til å etablere et nasjonalt nettverk for kunstig
intelligens. Målet er å fremme norske prioriteringer og interesser i det strategiske
arbeidet som foregår i EU og at dette skal føre til økt norsk deltakelse i Horisont 2020
og Horisont Europa. Nettverket skal koordinere innspill fra norske miljøer og gi
strategiske råd til Forskningsrådets satsinger. En viktig oppgave for nettverket er å
organisere møteplasser for å fremme kontakt, samarbeid og kunnskapsspredning
mellom forskningsmiljøene og økt involvering av næringsliv og offentlige aktører.
Nettverket ble etablert våren 2019 og samler sentrale KI-miljøer i Norge.
Høyere utdanning
Universitetene og høyskolene har stor grad av autonomi. De har ansvar for å følge
opp de nasjonale sektormålene for universitets- og høyskolesektoren, der ett av
målene er god tilgang til utdanning. Institusjonene har ansvar for å dimensjonere
studietilbudene. Regjeringen kan på ulike måter gi signaler om hvilke områder den
ønsker at institusjonene skal prioritere, for eksempel ved å tildele midler til studieplasser øremerket visse fagområder, som sykepleie eller IKT-sikkerhet. Siden 2015
har regjeringen særlig prioritert IKT-relaterte utdanninger. Økte bevilgninger til slike
utdanninger gir rom for at nesten 1600 flere studenter kan tas opp til IKT-studier
hvert år.
Emner som kan klassifiseres som kunstig intelligens inngår i en rekke studieprogrammer, men det er flest slike emner innenfor informatikk og kybernetikk/robotikk. Innenfor slike studieprogrammer – både på bachelor- og masternivå – kan
studentene i større eller mindre grad velge enkeltemner i KI, eller de kan velge å
spesialisere seg gjennom både å velge KI-relevante fag og å skrive bachelor- eller
masteroppgave på området. Typiske emner som inngår i denne type studieprogrammer er algoritmer, maskinlæring, datasyn, dyplæring og stordataanalyse.
Det finnes også dedikerte studieprogrammer i kunstig intelligens ved enkelte
utdanningsinstitusjoner, men dette har til nå vært programmer med relativt få
studieplasser. Fra 2018 ser vi imidlertid at stadig flere utdanningsinstitusjoner
oppretter egne studieprogrammer i KI, både på bachelor- og masternivå. De som
allerede har slike programmer øker antallet studieplasser. Fra 2020 er det planlagt
mer enn 350 nye, dedikerte studieplasser for KI, robotikk og datavitenskap i forhold
til 2017.
Uformelle læringsarenaer – Eik idéverksted
Eik idéverksted er et såkalt makerspace for teknologiinnovasjon. Verkstedet er
et samarbeid mellom Norges miljø- og biovitenskapelige universitet (NMBU),
Inkubator Ås, Sparebankstiftelsen DNB og Sparebank1-stiftelsen. Eik idéverksted
tilbyr forskjellige kurs, workshops, seminarer og prosjekter for studenter og
ansatte ved NMBU. Målet er å være en aktiv møteplass som er åpen for
fagmiljøet, studentmiljøet, lokalmiljøet og næringslivet.
Mange av studentene som engasjerer seg ved Eik lærer seg å bruke KI-verktøy på
ganske avansert nivå, selv om de ikke nødvendigvis har den samme dybdekunnskapen og faglige bakgrunnen som de som gjennomfører formelle studier i
KI. Det er en voksende trend at kunstig intelligens blir mer allment tilgjengelig ved
at store aktører som Google og Facebook tilbyr lavterskelverktøy på områder som
bildebehandling, behandling av naturlig språk, prediksjon med mer.
Kilder: NMBU, eikide.org/
Fra 2016 og frem til 2019 anslår vi at det hvert år har blitt uteksaminert mer enn 400
mastergradskandidater med en klar profil innenfor KI. Dette gjelder både kandidater
fra dedikerte studieprogrammer i KI og kandidater som har gjort emne- og oppgavevalg som tilsier at de har en profil som KI-kandidater.26 Hovedtyngden av disse
uteksamineres fra Universitetet i Oslo (UiO) og NTNU. I tillegg uteksamineres årlig i
overkant av 300 bachelorkandidater med profil innenfor kunstig intelligens. En del av
disse fortsetter med masterstudier på samme tema.
Det avlegges også stadig flere doktorgrader i temaer som kan defineres som kunstig
intelligens. I tillegg benyttes metoder fra kunstig intelligens i økende grad som
verktøy av phd.-kandidater og forskere på andre områder.
I tillegg til kandidater som har spesifikk utdanning fra kunstig intelligens og datavitenskap, etterspør næringslivet også kandidater med solid grunnlag i informatikk,
matematikk og statistikk. Slike kandidater vil ha et godt grunnlag for å kunne forstå
og videreutdanne seg innenfor KI, enten formelt eller på arbeidsplassen.
Studentdata om bl.a. antall studenter og antall fullførte kandidater som institusjonene
rapporterer til Database for statistikk om høgre utdanning er ikke merket på et slikt detaljnivå at
det er mulig å hente ut sikre tall om utdanninger i KI. For å få et bilde av dagens situasjon har
derfor Kommunal- og moderniseringsdepartementet bedt et utvalg av studiestedene om å
gjennomgå sine studier og telle kandidater fra studieprogrammer innenfor KI og kandidater
med "KI-profil".
Forespørsel om antall studieplasser og uteksaminerte kandidater innenfor KI ble sendt til
samtlige universiteter, i tillegg til høgskolene i Østfold, Vestlandet og Innlandet og Høyskolen
Kristiania. Samtlige har levert rapporter tilbake. I tillegg til å rapportere om antall studieplasser
og kandidater som har avlagt eksamen på bachelor-, master- og ph.d.-nivå i KI, har de også
rapportert om nye studieprogrammer innenfor KI og økning i antall studieplasser ved
eksisterende KI-programmer. Institusjonene kan ha lagt til grunn ulike definisjoner av hva som
utgjør en utdanning med "KI-profil" eller et "KI-program" og dermed hvilke kandidater som er
talt med.
Utvikling av utdanninger innenfor KI
Det matematisk-naturvitenskaplige fakultet ved UiO har et senter for fremragende utdanning – Centre for computing in science education, CCSE, som er
en viktig bidragsyter i å videreutvikle utdanningene innenfor KI.
Fakultetet, ved CCSE og Kompetansesenter for undervisning i realfag og teknologi
(KURT) gir omfattende etterutdanning til lærere i skolen for å integrere programmering i skolefagene. Dette skjer gjennom kurstilbudet ProFag, programmering
for fagenes skyld. Hva som undervises i skolen er en viktig faktor også for å heve
nivået på høyere utdanning når det gjelder kunstig intelligens, inkludert maskinlæring, robotikk og datavitenskap.
Kilde: Universitetet i Oslo
Behov for tverrfaglighet
I utdanninger rettet mot utdanningssektoren, helse, kriminalitetsbekjempelse, jus og
en rekke andre områder vil det bli viktig med kunnskap om kunstig intelligens og
tilgrensende temaer som etikk og personvern knyttet til KI-anvendelser. Ved
Universitetet i Bergen er det for eksempel etablert et innføringskurs i kunstig
intelligens for medisin- og bioingeniører der studentene får lære om hvordan KI kan
benyttes i klinisk arbeid. Målet er blant annet å bidra til økt tverrfaglig samarbeid
mellom medisinere og ingeniører. Ved universitetene i Bergen og Oslo tilbys også
emner i kunstig intelligens og maskinlæring rettet mot samfunnsvitere.
Høyere utdanningsinstitusjoner bør vurdere hvordan temaer med relevans for
kunstig intelligens kan bli en integrert del av utdanningene på områder som vil bli
endret av kunstig intelligens fremover.
Behov for kunnskap om utdanning med relevans for kunstig intelligens
I arbeidet med strategien er det blitt klart at offentlig statistikk om høyere utdanning
ikke er finmasket nok til å kunne gi sikker informasjon om omfanget på de
forskjellige utdanningene som behøves for å lykkes med kunstig intelligens i Norge.
Kunnskapsgrunnlaget må derfor styrkes. Også på EU-nivå arbeides det med modeller
som kan gi bedre kunnskap om dette, med utgangspunkt i det som allerede finnes av
offentlige statistikker og databaser. Norge er tilknyttet dette arbeidet og vil vurdere
om vi kan basere videre målinger på disse modellene.
Regjeringen vil
styrke grunnleggende IKT-forskning gjennom Forskningsrådet
fullføre opptrappingsplanen Teknologiløft fra Meld. St. 4 (2018-2019)
Langtidsplan for forskning og høyere utdanning
vurdere norsk deltakelse i relevante EU- programmer i kommende
programperiode
Ta initiativ til et samarbeid om forskning med privat sektor, etter inspirasjon
fra Wallenberg AI, Autonomous Systems and Software Program (WASP) i
Sverige
ha tydelige forventninger til at studiestedene dimensjonerer og innretter
studietilbudet innenfor KI i henhold til forventede behov i arbeidsmarkedet,
og at KI integreres i etablerte studieprogrammer der det er relevant
etablere et kunnskapsgrunnlag som gjør det mulig å følge utviklingen på
studieplasser og kandidater innenfor KI
3.2 Kompetanse
Regjeringen vil at digital kompetanse og teknologiforståelse skal få en tydeligere
plass allerede i grunnskolen. I Fagfornyelsen27 legges det allerede på barnetrinnet
opp til at naturfag skal bli et mer utforskende og praktisk fag, med en tydelig
teknologidel som også omfatter programmering. Programmering kommer inn i flere
fag, blant annet blir programmering og algoritmisk tankegang en del av det nye
matematikkfaget.
De nye læreplanene skal tre i kraft fra 2020. Det vil gå lang tid fra barna som
begynner på skolen høsten 2020 er ferdige med videregående og klar for jobb eller
videre utdanning – kanskje innenfor teknologi og kunstig intelligens. I mellomtiden vil
det være behov for å håndtere de nye kompetansekravene dagens voksne befolkning møter både i privatlivet og i arbeidslivet.
Kurs og videreutdanning
En analyse fra 2015 anslo at det var stor sannsynlighet for at 33 prosent av jobbene i
Norge ville bli automatisert bort de neste 20 årene Senere er disse tallene blitt
nyansert, og i en OECD-rapport fra 201828 er anslaget på norske arbeidsplasser som
vil forsvinne som følge av automatisering så lavt som 6 prosent. Dette er lavest av
alle landene i OECD. Det kommer også frem at norske arbeidstakere – både med og
uten høyere utdanning – er blant de i verden som får mest opplæring på arbeidsplassen.
NAVs omverdensanalyse29 tar for seg de viktigste samfunnstrendene som vil påvirke
arbeidslivet fremover. Den viser at omstillingstakten i arbeidslivet trolig vil øke. OECD
anslår at hver fjerde jobb vil gjennomgå store endringer. Teknologiutviklingen vil
trolig føre til mange nye jobber, men sannsynligvis også medføre at arbeidstakere
både må skifte jobb, kanskje endre den formelle tilknytningen til arbeidsgiver og
oppdatere kompetansen sin oftere. Mulighet for etter- og videreutdanning – både på
arbeidsplassen og i form av studier – vil derfor bli stadig viktigere. Utvikling og bruk
av kunstig intelligens er en del av dette bildet.
Den teknologiske utviklingen, også innenfor kunstig intelligens, fører til endringer i
mange jobber: Noen arbeidsoppgaver faller bort, og oppgaver som krever annen
type kompetanse kommer til. Samtidig blir det stadig færre jobber som krever liten
eller ingen formell kompetanse. Mulighet til å ta kurs og videreutdanning for de som
allerede er i arbeid er viktig for regjeringen. I 2020 vil regjeringen legge frem en
melding til Stortinget om en kompetansereform, Lære hele livet. Målet med
kompetansereformen er at ingen skal gå ut på dato og at flere skal kunne stå i jobb
lenger.
Fagfornyelsen er arbeidet med å fornye alle læreplanene i grunnskolen og videregående
opplæring. De nye læreplanene skal tas i bruk fra skolestart 2020.
Nedelkoska, L. og G. Quintini (2018): Automation, skills use and training, OECD Social, Employment
and Migration Working Papers, No. 202, OECD Publishing, Paris
NAV (2019): NAVs omverdensanalyse 2019 – Utvikling, trender og konsekvenser frem mot 2013.
Rapport 1 2019
KI for alle – Elements of AI
Elements of AI er en serie gratis online-kurs i kunstig intelligens (KI). Kursserien
ble utviklet våren 2018 av det finske selskapet Reaktor, deres norske søsterselskap Feed og Universitetet i Helsinki. Målet med kurset er å lære flest mulig hva
KI er, hva det kan og ikke kan brukes til, og hvordan man kan begynne å bruke
metoder basert på KI. Kursene kombinerer teori og praktiske oppgaver, og krever
ingen spesielle forkunnskaper.
Elements of AI har på kort tid blitt svært populært, og er ranket øverst i en rekke
oversikter over såkalte mooc-er (massive open online course). Etter 18 måneder
hadde mer enn 230 000 mennesker registrert seg for å ta kurset. 15-20 prosent av
de som har registrert seg har fullført alle modulene.
Kurset har en mye høyere andel kvinnelige studenter (40 prosent), og studenter
over 45 år (30 prosent) enn det som er vanlig for kurs i IKT. I Sverige og Finland er
andel kvinner som tar kurset over 50 prosent. Vertsuniversitetet, Universitetet i
Helsinki, har også sett en økning i antall ordinære søkere til IKT-studier og en økt
andel kvinner blant søkerne etter at Elements of AI ble lansert.
En viktig faktor for å få mange til å gjennomføre kurset er #AIChallenge.
#AIChallenge handler om at bedrifter og offentlige virksomheter forplikter seg til
at deres ansatte skal gjennomføre Elements of AI. Høsten 2019 hadde over 450
finske og svenske virksomheter tatt utfordringen, herunder Telia, Nokia,
Systembolaget, Nordea, Bonnier, Skatteverket, det finske næringsdepartementet,
Volvo m.fl.
Elements of AI lanseres på norsk av Feed i samarbeid med NTNU i 2020.
Kilde: Feed/Reaktor
Arbeidsgiver må sørge for nødvendig kompetanse hos egne ansatte. Dette inkluderer
å vurdere behov for etter- og videreutdanning. Den enkelte ansatte må også selv ta
ansvar for egen kompetanseutvikling i et stadig mer kompetansekrevende arbeidsliv.
Det kan likevel være udekkede behov for kompetanse der det offentlige bør bidra på
en annen måte enn i dag.
For at virksomheter skal klare å fylle nye kompetansebehov som oppstår, har
regjeringen etablert flere ordninger med støtte til utvikling og drift av fleksible videreutdanningstilbud. I samarbeid mellom universiteter, høgskoler eller fagskoler og
arbeidslivet er det allerede etablert flere tilbud innen digital kompetanse. Tanken er
at man skal kunne gjennomføre denne type videreutdanning mens man er i jobb.
Fra 2020 vil regjeringen styrke dette arbeidet, både gjennom et nytt program,
Kompetanseprogrammet, og gjennom økte bevilgninger til en konkurransebasert
ordning i Direktoratet for internasjonalisering og kvalitetsutvikling i høyere utdanning
(Diku). Målgruppen for utdanningstilbudene som utvikles med støtte fra disse
ordningene er arbeidstakere som trenger endret kompetanse som følge av
omstillingsbehov blant annet som følge av digitalisering og det grønne skiftet.
Opplæring på arbeidsplassen
Norge har gode erfaringer med omstillinger i arbeidslivet som følge av ulike
endringer.30 Norske arbeidstakere er flinke til å omstille seg, og det er godt samarbeid mellom arbeidstakerorganisasjoner, arbeidsgiverorganisasjoner og myndigheter. Dette kan være en av grunnene til at norske arbeidstakerorganisasjoner ikke
først og fremst uttrykker bekymring for de konsekvensene KI kan få for arbeidsplasser og endringer i arbeidsoppgaver, men ønsker dialog om hvordan arbeidstakere og arbeidsgivere kan jobbe sammen for å møte utfordringene.
Flere større virksomheter har også satt i gang egne videreutdanningsprogrammer i
kunstig intelligens og dataanalyse. Banken DNB har for eksempel gitt ansatte
mulighet til å videreutdanne seg innen datavitenskap for å møte bankens behov for
kompetanse på dette området.31
Regjeringen samarbeider også med partene i arbeidslivet om et bransjeprogram for
kommunal omsorgssektor og et bransjeprogram for industri- og byggenæringen.
Bransjeprogrammene er et spleiselag hvor staten betaler for å utvikle og drive
tilbudene, virksomheter investerer egne ressurser, og den enkelte ansatte investerer
noe av sin fritid. Bransjeprogrammene vil også inngå i Kompetanseprogrammet i
2020, og arbeidet med programmene vil styrkes og utvikles videre sammen med
partene.
Lånekassen – utprøving av KI som opplæringstiltak
Da Lånekassen i 2017 skulle innføre en ny samhandlingsplattform, ønsket de å
undersøke om en kunstig intelligent samtalerobot kunne gjøre opplæring av
brukere på plattformen mer effektivt. Lånekassen valgte å bruke en teknologi fra
det norske selskapet Boost.ai. Fordi utprøvingen av samtaleroboten omfattet alle
ansatte i Lånekassen, fikk alle innblikk i hva en samtalerobot er og hvordan den
trenes.
Etter to uker hadde Lånekassens ansatte hatt i underkant av 1500 samtaler
med roboten. Løsningen var et viktig bidrag i lanseringen av samhandlingsplattformen, men også et eksempel på bruk av kunstig intelligens som ga
mulighet for involvering av hele virksomheten. Tiltaket er et eksempel på vellykket
offentlig-privat samarbeid med bruk av ny teknologi og moderne utviklingsmetodikk. Testprosjektet har også gitt erfaringsoverføring til andre offentlige
virksomheter som Vy, NAV og DFØ.
Kilde: Lånekassen (2017): Sluttrapport fra konseptutredning av muligheter for effektivisering ved
bruk av kunstig intelligens
NAV (2019): NAVs omverdensanalyse 2019 – Utvikling, trender og konsekvenser frem mot 2013.
Rapport 1 2019
DNB (2018): DNB utdanner egne data scientists. www.dnbnyheter.no/nyheter/dnb-utdanner-egnedata-scientists/
Studentprosjekter som kompetansetilskudd og rekrutteringstiltak
Skatteetaten har de siste årene gjennomført flere sommerprosjekter med bruk av
kunstig intelligens, slik som Mønstergjenkjenning av transaksjoner av kryptovaluta og AI-assistert skattemelding (AIS). Målet med prosjektene er å teste ut
teknologi. Deltakerne rekrutteres fra teknologistudier innenfor KI, maskinlæring,
programmering, statistiske metoder med mer. Gjennom prosjektene får Skatteetaten gjennomført interessante forsøksprosjekter på relevante områder, men
etaten får også vist frem sitt potensiale som arbeidsplass for studenter som vil
være svært attraktive i arbeidsmarkedet når de er uteksaminert.
Kilde: Skatteetaten
Regjeringen vil
tilgjengeliggjøre Elements of AI på norsk gjennom NTNU, og gjennomføre
#AIChallenge i Norge
utrede en digital plattform for etter- og videreutdanningstilbud
støtte utvikling av fleksible videreutdanningstilbud, slik at universiteter og
høgskoler kan søke om midler til å utvikle tilbud innenfor KI
utarbeide en strategi for digital kompetanse i offentlig sektor
Regjeringen vil at Norge inntar en ledende posisjon i å utnytte
innovasjonskraften som ligger i anvendelsen av kunstig intelligens.
Aerial biped, Azumi Maekawa (JP)
og Shunji Yamanaka (JP)
Foto: Ars Electronica
Regjeringen vil vurdere hvordan næringsrettede virkemidler skal
innrettes mest mulig hensiktsmessig for å bygge opp under det
verdiskapingspotensialet utvikling og bruk av KI kan ha for næringslivet. Offentlige virksomheter bør aktivt utforske potensialet i teknologien, og økt samhandling mellom offentlig sektor og næringsliv skal
bidra til økt innovasjon og verdiskapning.
Styrket innovasjonskraft
med kunstig intelligens
Norge kan ta en ledende posisjon i anvendelse av kunstig intelligens, spesielt
innenfor områder der vi allerede har gode forutsetninger og sterke miljøer, slik som
helse, olje og gass, energi, maritim og marin næring og offentlig sektor.
Grunnlaget vi legger gjennom tilgang til god infrastruktur, datadeling, forskning og
kompetansebygging skal gi et godt utgangspunkt for økt innovasjon og verdiskapning også for små, men teknologisk avanserte virksomheter.
De største offentlige virksomhetene er allerede en drivkraft innenfor KI gjennom å
aktivt utforske potensialet som ligger i teknologien. Det skal legges til rette for deling
av beste praksis, på tvers av sektorer og virksomheter.
Økt samhandling og samarbeid mellom offentlige sektor og næringslivet, og mellom
forskningsmiljøene og næringslivet, er sentralt for å utløse innovasjonspotensialet
som ligger i anvendelser av kunstig intelligens, både i form av etablerte og nye
modeller for samarbeid.
Offentlig sektor bør aktivt utforske mulighetene i markedet i forbindelse med anskaffelser. Der det er hensiktsmessig skal innovative offentlige anskaffelser benyttes. For
å legge til rette for innovative løsninger bør virksomhetene fokusere på oppgaver
som skal løses og ikke konkrete produkter eller tjenester.
1 Næringsrettede virkemidler
Myndighetene har en viktig rolle i å legge til rette for næringsutvikling, også når det
gjelder KI. Samtidig har også næringslivet selv et ansvar for å utvikle seg og ta i bruk
teknologi som kan gi bedre og mer lønnsomme tjenester eller mer effektiv drift.
Det antas at bedrifter og virksomheter investerer mindre i forskning og utvikling enn
det som vil være lønnsomt for samfunnet totalt. Som en del av det norske forsknings- og innovasjonssystemet legger offentlige myndigheter derfor til rette for
innovasjon gjennom tilskudd og andre ordninger som administreres av virkemiddelapparatet for forskning og innovasjon. Det finnes i dag en rekke virkemidler som
bidrar til forskning på, utvikling av, uttesting og kommersialisering av kunstig
intelligens.
Støtte til den tidlige fasen, der det er større vekt på forskning og forskningsdrevet
innovasjon, organiseres som regel gjennom Forskningsrådets virkemidler.
Innovasjon Norge har et ansvar for å bidra til innovasjon, verdiskaping og vekst i
næringslivet, blant annet med økonomiske bidrag og kompetanse. Innovasjon Norge
har de siste årene hatt satsingen Tech City Executive Accelerator (TEA) for virksomheter som retter seg mot kunstig intelligens og tingenes internett. Hensikten er å
hjelpe ledere i ekspansive norske selskaper å erfare de mulighetene som ligger i
utnyttelse av KI og tingenes internett. TEA er basert i London.
Siva tilrettelegger for innovasjon og ny industri gjennom infrastruktur som næringshager, inkubatorer og tiltak som Norsk katapult. Investinor er en statlig eid egenkapitalinvestor som skal bidra til bedre tilgang til kapital i tidligfasemarkedet
(markedet for investeringskapital for selskaper som er i ferd med å utvikle nye
produkter eller prosesser). Eksportkreditt og garantiordningene skal bidra til å øke
norske bedrifters konkurranseevne i det internasjonale markedet.
Innovasjonsprosjekt: Maskinlæring innenfor seismikk
Earth Science Analytics AS leder et innovasjonsprosjekt i næringslivet som har
støtte gjennom Forskningsrådets program PETROMAKS2, Machine Learning in
Geoscience. Prosjektet viser hvordan digitalisering og kunstig intelligens er i ferd
med å endre seismikkbransjen.
I dag bruker geologer omtrent 70 prosent av tiden sin på seismikktolkning. Ved
hjelp av kunstig intelligens kan deler av tolkningsprosessen automatiseres. Dette
gjør det langt enklere og mer effektivt å hente ut relevant informasjon fra
seismikkdata. Teknologien kan også kombineres med verktøy for analyse av
brønndata. Det vil hjelpe oljeselskapene til å ta bedre beslutninger, basert på
store mengder pålitelige data.
Kilde: Olje- og energidepartementet
Digital21
Digital21 er en strategi av og for næringslivet, hvor målet har vært å gi myndighetene anbefalinger om hvordan næringslivet i større grad kan utvikle og dra
nytte av kompetanse, teknologi, forskning og utvikling for å lykkes med digitalisering. Et viktig budskap i strategien er at Norge ikke kan bli best i alt, og derfor
bør prioritere de teknologiområdene som kan gi størst gevinst for norsk næringsliv. Digital21 peker på områdene kunstig intelligens, stordata, tingenes internett
og autonome systemer som særlig viktige teknologier for Norge i tiden fremover.
Kilde: digital21.no
Enkelte land har innført tilskudd til bedrifter som setter i gang KI-prosjekter. I Sverige
har for eksempel Vinnova en ordning der bedrifter og offentlige virksomheter kan
søke tilskudd på inntil 500 000 SEK for å sette i gang sitt første KI-prosjekt. Norge har
ikke en egen ordning for støtte til FoU innenfor KI; i stedet har vi den brede ordningen SkatteFUNN. Gjennom SkatteFUNN kan norske bedrifter få skattefradrag for
utgifter til forskning og utvikling. SkatteFUNN er en rettighetsbasert ordning med
enkle søknadsprosesser og rapporteringskrav.
Forskerpool er en ordning knyttet til SkatteFUNN der bedrifter kan søke om inntil 50
timers bistand fra en forsker for å utvikle en idé eller få innspill til en problemstilling.
Denne ordningen kan være spesielt relevant for små og mellomstore bedrifter (SMBer), som oftest ikke har slik kompetanse tilgjengelig internt. Innenfor KI, der det er
mangel på arbeidskraft med avansert kompetanse, kan en slik deling av ressursene
bidra til at flere får tilgang til nødvendig ekspertise for å komme i gang med
prosjekter eller forsøk.
Næringsklynger er ett virkemiddel som kan være egnet for å fremme næringsutvikling
innenfor KI. Innovasjon Norge, Forskningsrådet og Siva finansierer i dag et klyngeprogram. I næringsklyngene er det næringslivet som leder an og har koordinatorfunksjon, men forskningsinstitusjoner og offentlige aktører inngår ofte som medlemmer i klyngene.
Cluster for applied AI
I Halden har eSmart Systems, IFE (Institutt for Energiteknikk), Høgskolen i Østfold
og forsknings- og innovasjonsbedriften Smart Innovation Norway tatt initiativet til
å utvikle en ny næringsklynge Cluster for Applied AI. Klyngens ambisjon er å
skape et optimalt grunnlag for utvikling av norsk næringslivs internasjonale
konkurransekraft, og en bærekraftig samfunnsutvikling gjennom anvendt kunstig
intelligens. Klyngen har som formål å skape nye arbeidsplasser og bærekraftig
utvikling basert på hurtig utvikling og rask anvendelse av KI. Viktige fokusområder
vil være teknologisk utvikling, kommersialisering, samt etikk, sikkerhet og tilgjengelighet. Klyngen skal legge til rette for deling av data, infrastruktur og annen
teknologi som aktørene ellers ikke ville hatt mulighet til å kunne investere i.
Kilde: Smart Innovation Norway
DigitalNorway
DigitalNorway er en non-profit-organisasjon som skal gjøre det enklere for norsk
næringsliv å lykkes med digitalisering. DigitalNorway samarbeider med
forsknings- og utdanningsinstitusjoner, næringsklynger og flere av de beste
kompetanse- og innovasjonsmiljøene i Norge. Organisasjonen tilbyr blant annet
praktiske verktøy for bedrifter som skal gå fra idé til produkt eller tjeneste og
nettverk for deling av kunnskap og erfaringer.
Gjennom tjenesten Omstillingsmotor kan bedrifter få hjelp til å heve egen
kompetanse innen digitalisering og avansert produksjon. DigitalNorway, sammen
med Smart Innovation Norway, NCE iKuben og NCE Kongsberg Innovasjon leder
arbeidet med Omstillingsmotor for digitalisering, mens NCE Raufoss fått tilsvarende ansvar innen manufacturing/avansert produksjon. Målet er å bidra til
omstilling av SMB-er over hele landet. Innovasjon Norge støtter ordningen.
Kilde: DigitalNorway
Det finnes også gode eksempler på at næringslivet selv setter i gang egne initiativer.
Tiltak som AI Village i Trondheim, hvor flere bedrifter har gått sammen for å
utnytte synergier og skape et sterkere miljø, er et godt eksempel på hvordan samarbeid innenfor næringslivet kan gi positive effekter.
Gjennomgang av virkemiddelapparatet
Regjeringen igangsatte i 2018 en helhetlig gjennomgang av det næringsrettede virkemiddelapparatet.32 Formålet er å sørge for at Norge får mest mulig verdiskaping og
lønnsomme arbeidsplasser innenfor bærekraftige rammer ut av de midlene som
kanaliseres gjennom virkemiddelapparatet.
EUs virkemidler for KI rettet mot SMB-er – Digitale innovasjonsnav
Digitale innovasjonsnav (Digital Innovation Hubs) er et virkemiddel for å hjelpe små
og mellomstore bedrifter til å digitalisere raskere som ble lansert av EUkommisjonen i 2016. En første generasjon innovasjonsnav ble opprettet under
Horisont 2020. Fire norske digitale innovasjonsnav ble opprettet, tilknyttet GCE
NODE i Agder, SINTEF, Oslo Cancer Cluster og Digital Norway. Alle er aktive som
tilretteleggere for SMB-er.
Ved overgangen til nye EU-programmer for perioden 2021-2027 skal en ny
generasjon større og mer forpliktende digitale innovasjonsnav innføres. Disse skal
være one stop shops og omfatte et økosystem (nasjonalt og internasjonalt) som
kan tilby ekspertise og kompetanse og bidra til at spesielt SMB-er kan delta i det
digitale skiftet og utnytte mulighetene i kunstig intelligens. Finansiering til
prosjektene som skal gjennomføres vil blant annet komme fra DEP.
Det er likhetstrekk mellom planene for digitale innovasjonsnav og den norske
katapultordningen. Regjeringen har etablert ordningen Norsk katapult som gir
industrien tilgang til testfasiliteter for økt innovasjon og verdiskaping. I
statsbudsjettet for 2019 er det bevilget 125 millioner kroner til ordningen. Siva har
Oppdatert informasjon om virkemiddelgjennomgangen finnes på www.regjeringen.no/vmg
prioritert arbeidet med å videreutvikle katapultordningen i 2019, i samarbeid med
Innovasjon Norge og Forskningsrådet.
I Norge vil klyngene være viktige deltakere i de digitale innovasjonsnavene som
opprettes. En viktig oppgave for virkemiddelapparatet blir å videreutvikle
komplementariteten mellom navene, klyngeprogrammet og katapultordningen.
Immaterielle rettigheter
Det å ivareta immaterielle rettigheter er viktig for at markedet for KI skal utvikle seg
på en god måte. Det er uheldig om det ikke er klart for alle aktører hvem som eier de
ulike elementene som inngår i løsninger basert på KI (data, utviklingsrammeverk,
ferdig trente algoritmer etc.), hvordan de er lisensiert og eventuelt hvordan tilgang til
løsningene skal betales.
Regjeringen ønsker at norske bedrifter skal treffe bevisste og kompetente valg mht.
sikring, utnyttelse og håndheving av egne immaterielle verdier og rettigheter,
samtidig som de er profesjonelle og bevisste i sin håndtering av andres rettigheter.
Det er ønskelig at norske bedrifter sikrer seg den økte markedstilgangen og verdiskapingen som profesjonell sikring og utnyttelse av opphavsrett kan gi dem. Spesielt
ved internasjonalisering kan det å ha sikret eierrettighetene sine være avgjørende.
Nærings- og fiskeridepartementet har startet en kartlegging av kompetansenivået og
kompetansebehovet innenfor immaterielle rettigheter i norsk næringsliv, og vil
vurdere om veiledningstilbudet i virkemiddelapparatet er godt nok.
For offentlige virksomheter kan det være spesielt utfordrende å vite hvordan man
skal forholde seg til rettigheter når utviklingen av en løsning basert på kunstig
intelligens skjer i samarbeid mellom det offentlige og en privat virksomhet: Hvordan
skal man for eksempel håndtere eier- og bruksrettighetene i et samarbeid der en
kommersiell aktør utvikler og trener algoritmer med utgangspunkt i den offentlige
virksomhetens data? Det er sannsynlig at problemstillinger av denne typen vil
komme opp i fremtiden, og kanskje særlig i tilknytning til bruk av helsedata til
kommersielle formål.
Et viktig unntak her er selvsagt åpne data, som fritt kan benyttes av både
kommersielle og offentlige aktører, i henhold til Norsk lisens for offentlige data,
NLOD eller under en Creative Commons (CC) lisens.
Google DeepMind og NHS i Storbritannia
I Storbritannia har NHS (Moorfields Eye Hospital NHS Trust) hatt et samarbeid
med Google DeepMind for å utvikle en algoritme som kan identifisere øyesykdom
ut fra bilder av øyet. De har en avtale som gjør DeepMind til eier av den ferdige
løsningen, men som gir Moorfields rett til å benytte den kostnadsfritt i et gitt
antall år etter at den er blitt godkjent for klinisk bruk.
Kilde: Moorfields Eye Hospital NHS Trust
Standardisering
Gjennom å påvirke internasjonale standarder på KI-området, kan Norge bidra til å
sikre at kunstig intelligens utvikler seg i ønsket retning. Slik påvirkning skjer gjennom
deltakelse i internasjonale standardiseringsaktiviteter, og gjennom å lede arbeidsgrupper på områder som er viktig for oss. Arbeidet med KI skjer internasjonalt i
standardiseringsorganisasjonene ISO og IEC, og på europeisk nivå arbeides det
gjennom standardiseringsorganisasjonene CEN og CENELEC. Det er oftest større
virksomheter som deltar aktivt i standardiseringsarbeid. For mange SMB-er kan
terskelen for deltakelse i denne type aktiviteter være høy, blant annet på grunn av
reisekostnader og tiden det tar å delta.
Standard Norge har opprettet en speilkomité (SN/K 586 Kunstig Intelligens) for å
følge opp det internasjonale standardiseringsarbeidet innenfor KI. I denne komiteen
sitter representanter fra forskning, næringsliv, myndigheter og en rekke interesseorganisasjoner.
Regjeringen vil
jobbe for at de digitale innovasjonsnavene kan bidra til å hjelpe små og
mellomstore bedrifter i gang med anvendelse av KI
gå i dialog med Digital Norway om hvordan de kan tilrettelegge for at SMB-er
i større grad skal kunne ta i bruk de mulighetene som ligger i KI
bidra til å fremme arbeid med internasjonale standarder for KI, særlig med
tanke på å stimulere SMB-er til å delta i arbeidet

utvikle retningslinjer, herunder forslag til standard avtaleformuleringer, for
hvordan offentlige virksomheter skal forholde seg til eierrettigheter når de
samarbeider med næringslivet om utvikling av kunstig intelligens
4.2 KI-drevet innovasjon i offentlig sektor
Regjeringen mener offentlig sektor har et stort potensial for å effektivisere og skape
bedre tjenester gjennom digitalisering. Kunstig intelligens er en del av dette. Offentlig
sektor vil i fremtiden bruke kunstig intelligens til å levere mer treffsikre og brukertilpassede tjenester, øke samfunnsnytten av egen virksomhet, effektivisere drift og
arbeidsprosesser og redusere risiko.
Kunstig intelligens i offentlig sektor kan blant annet bidra til:
mer relevante råd og tjenester til innbyggerne i ulike livssituasjoner
bedre beslutningsstøtte til saksbehandlere og andre offentlige ansatte
å effektivisere prosesser og optimalisere ressursbruk
å øke kvaliteten i prosesser og tjenester gjennom å automatisk oppdage
sannsynlige avvik
å forutsi trender basert på data fra både virksomheten og omgivelsene
behandling av naturlig språk for sortering og kategorisering, og til å
oversette mellom ulike språk og målformer
Bruk av KI i offentlig sektor er imidlertid fortsatt i en tidlig fase. En undersøkelse 33
viser at mange virksomheter fortsatt befinner seg i en planleggings- eller testfase,
der de prøver å finne ut hva KI kan brukes til i deres virksomhet. Noen virksomheter
har startet utprøving gjennom prøveprosjekter, såkalte Proof of Concepts. Undersøkelsen viser at over halvparten av virksomhetene ser på organisasjonskultur,
juridiske og regulatoriske forhold, og personvern og sikkerhet som de største
utfordringene knyttet til KI. Mangel på kompetanse trekkes også frem som en
utfordring.
Det kan for eksempel være krevende for virksomhetene å vurdere hvilke områder
som egner seg for KI. Et område som reiser flere dilemmaer er bruk av KI til
kontrollformål. Slik kontroll kan for eksempel være å identifisere personer som kan
tenkes å bryte regelverket (det vil si der algoritmen identifiserer en høy sannsynlighet
for dette). For slike anvendelser må det vurderes om rettsikkerheten og vernet mot
selvinkriminering for den som kontrolleres ivaretas. Risikoen for, og konsekvensene
av, falske positive – altså at noen blir feilaktig utpekt og den belastningen dette
medfører for den det gjelder – må være en del av personvernvurderingen, som må
inngå når en løsning utredes.
Slike vurderinger knyttet til bruk av KI i offentlig forvaltning kan være krevende,
særlig dersom virksomheten ikke har et eget kompetansemiljø på området.
Usikkerhet knyttet til regelverket for behandling av personopplysninger, forholdet til
forvaltningsloven eller vurderinger av når det er greit å ta i bruk KI, kan gjøre at
virksomhetene er unødig tilbakeholdne. Dette kan føre til at offentlig sektor går glipp
av viktige muligheter til å forbedre tjenester eller effektivisere prosesser. Regjeringen
vil derfor be Digitaliseringsdirektoratet, i samarbeid med Datatilsynet, om å
utarbeide veiledning på dette området.
Broomfield, Heather og Lisa Reutter (2019): Kunstig intelligens/data science: En kartlegging av
status, utfordringer og behov i norsk offentlig sektor. Første resultater. September 2019.
Prosjekter med KI i offentlig forvaltning
Regjeringen ønsker at offentlige virksomheter skal legge til rette for eksperimentering med kunstig intelligens for å få kunnskap om, og erfaring med teknologien.
Prøveprosjekter eller piloter med KI internt i organisasjonen vil gi verdifull erfaring
man kan ta med videre når man skal vurdere større prosjekter, og kan også bidra til
å øke forståelsen for teknologien på alle nivåer i organisasjonen.
Både i statlig og kommunal sektor er kunstig intelligens et av flere viktige verktøy for
å utvikle en bærekraftig offentlig forvaltning. Samarbeid og utveksling av erfaringer
på tvers av virksomheter vil kunne bidra til å styrke innsikt og erfaring når det gjelder
KI, og erfaringer fra de store virksomhetene som ofte har egne IT- og analyseavdelinger vil kunne bidra til at mindre virksomheter kommer i gang med KIprosjekter.
Kommunal sektor står i en særstilling når det gjelder potensial for samarbeid, siden
alle kommuner i utgangspunktet skal tilby de samme tjenestene til sine innbyggere,
og har datasett på de samme områdene. Muligheten til å dele beste praksis og til å
samarbeide om anskaffelser og opplæringstiltak vil derfor kunne være særlig viktig
for kommunene. Samarbeid om data, algoritmer og kompetanse på KI vil også kunne
gi muligheter til å se sammenhenger på tvers av sektoren.
Regjeringen vil derfor be Digitaliseringsdirektoratet legge til rette for samarbeid
innenfor KI, for eksempel for å etablere felles brukerreiser og deling av beste praksis.
Eksempler på uttesting av KI i offentlig sektor
Flere offentlige virksomheter har hatt prosjekter der de har tatt i bruk kunstig
intelligens:
Kunstig intelligens i bokontroll
Lånekassen har gjennomført et prosjekt der de har brukt kunstig intelligens for å
plukke ut studenter til bokontroll. Lånekassens bokontroll i 2018 omfattet 25 000
studenter. 15 000 ble plukket ut ved kunstig intelligens (maskinlæring), mens 10
ble plukket ut ved tilfeldig utvalg (kontrollgruppe). Resultatene viser at
utplukket gjort ved hjelp av maskinlæring var dobbelt så effektivt til å finne
studenter som ikke har dokumentert tidligere opplysning om bosted i forhold til
kontrollgruppa.
Automatisk kontering av faktura
DFØs kunder bruker mye tid og ressurser på kontering av inngående faktura,
fordi det er usikkerhet rundt hva som er korrekt kontering. Dette kan i noen
tilfeller føre til at fakturaen blir betalt etter forfall og gi virksomheten ekstra
kostnader i form av renter og gebyrer. DFØ tester ut løsninger fra to selskaper,
hvor en av løsningene er en regnskapsrobot som benytter KI til å komme med
forslag til riktig kontering. Modellen trenes på historiske regnskapsdata før den
gjør en prediksjon av konteringen basert på historiske data og informasjon fra
selve fakturaen.
Kilder: Lånekassen, DFØ
Samhandling mellom offentlig sektor og næringslivet
I Norge kjøper offentlig sektor varer og tjenester til en verdi av mer enn 500
milliarder kroner årlig. Disse anskaffelsene kan brukes til å fremme innovasjon og
bruk av nye teknologier. En undersøkelse gjort av Menon34 viser at de aller fleste
offentlige anskaffelser gjennomføres uten dialog med leverandører, og uten å åpne
for at løsninger som skal leveres kan være radikalt nye og innovative. Bedriftene
rapporterer at særlig unge, innovative selskaper har vanskelig for å komme i posisjon
til å vinne kontrakter.
Innovasjonspartnerskap er en anskaffelsesprosedyre som legger til rette for produktog tjenesteutvikling i et samarbeid mellom kjøper og utvikler/leverandør. Innovasjonspartnerskap brukes ved anskaffelser av løsninger som ikke finnes i markedet
fra før. Foreløpige erfaringer viser at gründer- og teknologibedrifter lettere vinner
oppdrag i innovasjonspartnerskap enn i andre offentlige anbudsprosesser.
Ett av tiltakene i regjeringens digitaliseringsstrategi 35 er å sette i gang arbeid for å
etablere et program for økt samhandling mellom offentlig sektor og oppstartsselskaper, etter modell av liknende programmer i USA og Storbritannia. Et slikt
program vil også komme selskaper som baserer seg på bruk av kunstig intelligens til
gode.
Menon Economics (2017): Midtveisevaluering av nasjonalt program for leverandørutvikling
Kommunal- og moderniseringsdepartementet (2017): Én digital offentlig sektor
Regjeringen vil
utvikle veiledning for ansvarlig bruk av kunstig intelligens i offentl ig
forvaltning
legge til rette for samarbeid og utveksling av erfaring og beste praksis for KI i
både statlig og kommunal forvaltning
etablere et nytt program for samhandling mellom oppstartsselskaper og
offentlig sektor
legge frem en melding til Stortinget om innovasjon i offentlig sektor
Ghosthouse, h.o. (INT)
Foto: Ars Electronica/Martin Hieslmair
Regjeringen vil at Norge skal gå foran i utvikling og bruk av kunstig
intelligens med respekt for den enkeltes rettigheter og friheter.
Kunstig intelligens i Norge skal bygge på etiske prinsipper, respekt for
personvernet og god digital sikkerhet.
Ansvarlig og pålitelig
kunstig intelligens
Norge er kjennetegnet av at vi har høy tillit til hverandre og til statlige og private
virksomheter. Det er et mål for regjeringen å opprettholde og forsterke denne tilliten
samtidig som kunstig intelligens tas i bruk på nye og innovative måter.
Regjeringen mener at:
kunstig intelligens som utvikles og brukes i Norge skal bygge på etiske
prinsipper, og respektere menneskerettighetene og demokratiet
forsking, utvikling og bruk av kunstig intelligens i Norge skal bidra til
ansvarlig og pålitelig kunstig intelligens
utvikling og bruk av kunstig intelligens i Norge skal ivareta den enkeltes
integritet og personvern
digital sikkerhet skal bygges inn i utvikling, drift og forvaltning av KIløsninger
tilsynsmyndigheter skal føre kontroll med at systemer basert på kunstig
intelligens på sitt tilsynsområde opererer innenfor prinsippene for
ansvarlig og pålitelig bruk av KI
1 Problemstillinger knyttet til kunstig intelligens
Utvikling og bruk av kunstig intelligens kan skape utfordringer og reise flere
vanskelige spørsmål. Særlig gjelder dette kunstig intelligens som bygger på
personopplysninger.
Stordata og dataminimering
For å utvikle og bruke kunstig intelligens trenger man tilgang på en viss mengde data.
Samtidig har vi et grunnleggende personvernsprinsipp om dataminimering som
innebærer at man skal begrense mengden innsamlede personopplysninger til det
som er nødvendig for å realisere formålet med innsamlingen. Behovet for store
datamengder kan dermed være i strid med prinsippet om dataminimering. Selv om
en virksomhet som skal gjennomføre et prosjekt basert på KI kan ønske å ha mest
mulig data, må utgangspunktet være at virksomheten skal velge ut et relevant utvalg,
og en datamengde som er tilstrekkelig stor.
Det kan også vurderes om det finnes andre, og mer personvernvennlige, metoder for
å få tilgang til de personopplysningene man trenger, for eksempel anonymiserte
data, syntetiske datasett eller ulike krypteringsmetoder. Datatilsynet har gitt ut en
egen veileder om kunstig intelligens og personvern som blant annet tar opp dette. 36
Datakvalitet
Det er ikke bare mengden data som er viktig for kunstig intelligens. Dataene må også
ha god kvalitet og struktur. Dersom det er feil i dataene, kan dette påvirke analysene.
I tillegg må det være metadata som beskriver hva de ulike datafeltene inneholder. En
god start er at den enkelte virksomhet har orden i eget hus 37 – det vil si en oversikt
over hvilke data den håndterer, hva dataene betyr, hva de brukes til, hvilke prosesser
de inngår i, og om det finnes rettslig grunnlag for å dele dataene.
En kvalitetsutfordring som er spesielt aktuelt for kunstig intelligens, er det vi kaller
utvalgsskjevhet (bias). Vi får slik skjevhet dersom vi har datasett som kun inneholder opplysninger om en del av det relevante datagrunnlaget. Dersom en
algoritme som skal identifisere bilder av hunder kun blir trent opp med bilder av
hunder som leker med ball, så kan algoritmen resonnere seg frem til at det ikke kan
være en hund dersom det ikke også er en ball med i bildet. På samme måte er det
uheldig om en algoritme for ansiktsgjenkjenning er trent opp med bilder av ansikter
som i hovedsak kommer fra én etnisk gruppe.
Vi kan også få skjevheter av andre årsaker. For eksempel kan treningsdatasett for
veiledet læring ha skjevheter som følge av menneskelige feilvurderinger eller
historiske skjevheter i datagrunnlaget (for eksempel at man tradisjonelt har ansatt
menn i en viss type stillinger, eller at det finnes flere bilder av kvinner enn menn ved
Datatilsynet (2018): Kunstig intelligens og personvern. www.datatilsynet.no/regelverk-ogverktoy/rapporter-og-utredninger/kunstig-intelligens/
Difi (2018): Veileder for orden i eget hus
kjøkkenbenken). Kunstig intelligens kan også bli påvirket av hvem som definerer
problemstillingene.
Mangel på transparens
En utfordring med kunstig intelligens er mangelen på transparens i enkelte løsninger
basert på dyplæring. Enkelte dyplæringsalgoritmer kan sammenlignes med en sort
boks, der man ikke har innsyn i modellen som kan forklare hvorfor en gitt inndataverdi gir et gitt resultat. De fleste løsninger basert på KI er imidlertid ikke en slik sort
boks, og det er dermed mulig å forstå og dokumentere hvordan beslutninger er
tatt. På områder der slik forklarbarhet er viktig, kan det derfor være et alternativ å
velge en annen tilnærming enn dyplæring.
Samtidig gjøres det mye forskning på området forklarbar KI (Explainable AI) som
nettopp tar sikte på å gjøre sort boks-algoritmer forståelige. Dette er ikke det
samme som å publisere koden bak algoritmen, eller å gi innsyn i fullstendige
treningsdatasett, da en slik tilnærming vil kunne bryte med både opphavsrett og
personvern. Forklarbar KI kan i stedet analysere hvilke data som har hatt betydning
for resultatet, og hvor stor betydning de ulike elementene har hatt, for slik å forklare
logikken bak resultatet.
Autonomi
Til sist er det en utfordring at kunstig intelligens kjennetegnes av autonomi og kan
treffe beslutninger og igangsette handling uten at det er mennesker involvert.
Graden av autonomi vil variere, men vil uansett reise spørsmål om ansvar for
konsekvensene av slike beslutninger og hvordan man skal avgrense en slik autonomi. De første diskusjonene om etikk for kunstig intelligens sprang ut av disse
problemstillingene.38
2 Etiske prinsipper for kunstig intelligens
I Global Risk Report 2017 betegner World Economic Forum kunstig intelligens som en
av de fremvoksende teknologiene med størst nytteverdi, men også med størst
skadepotensial. Det er derfor nødvendig å løpende diskutere hva som er en ansvarlig
og ønsket utvikling, og hva vi kan gjøre for å forhindre en uønsket utvikling.
EU-kommisjonen har nedsatt en ekspertgruppe som har utarbeidet etiske retningslinjer for pålitelig bruk av kunstig intelligens. 39 Retningslinjene er basert på EUs
charter om grunnleggende rettigheter og internasjonal menneskerettighetslovgivning. Formålet med retningslinjene er å fremme ansvarlig og bærekraftig utvikling
og bruk av kunstig intelligens i Europa.
For at utvikling og bruk av KI skal kunne defineres som pålitelig og tillitvekkende,
mener EU-kommisjonens ekspertgruppe at den må være lovlig, etisk og sikker. Med
utgangspunkt i dette har ekspertgruppa foreslått syv prinsipper for etisk og ansvarlig
utvikling av kunstig intelligens. Regjeringen vil legge disse prinsippene til grunn for
ansvarlig utvikling og bruk av kunstig intelligens i Norge.
Se for eksempel Isaac Asimovs tre lover for robotikk. Asimov, Isaac (1950): Runaround. I, Robot
(The Isaac Asimov Collection ed.). New York City: Doubleday
Independent High Level Expert Group on Artificial Intelligence set up by the European
Commission (2019): Ethics guidelines for trustworthy AI
Prinsippene retter seg i hovedsak mot kunstig intelligens som bygger på data fra,
eller har innvirkning på, mennesker – men er også relevante for industriell bruk av KI
basert på data som ikke er personopplysninger.
Det kan være krevende å oppfylle alle de syv prinsippene samtidig. Det kan oppstå
spenninger mellom dem som gjør det nødvendig å foreta avveiinger. Avveiingene må
gjøres på en rasjonell og metodisk måte. Hvis det ikke er mulig å identifisere en etisk
akseptabel avveiing mellom de ulike kravene, bør utviklingen, utbredelsen og
anvendelsen av den aktuelle løsningen ikke fortsette i den samme formen.
Alle beslutninger om avveiinger som er gjort skal være begrunnet og dokumentert.
Hvis det forekommer urimelige negative virkninger av en løsning basert på KI, bør
det finnes mekanismer som sikrer at slike virkninger kan rapporteres. Det bør rettes
særlig oppmerksomhet mot sårbare personer eller grupper, som for eksempel barn.
1) KI-baserte løsninger skal respektere menneskets selvbestemmelse og kontroll
Utvikling og bruk av kunstig intelligens skal bidra til et demokratisk og rettferdig
samfunn ved å styrke og fremme enkeltmenneskets grunnleggende friheter og
rettigheter. Den enkelte skal ha rett til ikke å være underlagt en automatisert
behandling hvis beslutningen systemet fatter berører dem i vesentlig grad.
Mennesker skal være inne i beslutningsprosessene for å kvalitetssikre og gi
tilbakemelding i alle ledd i prosessen (human-in-the-loop).
2) KI-baserte systemer skal være sikre og teknisk robuste
Kunstig intelligens skal være bygget på systemer med teknisk robuste løsninger som
forebygger risiko og som bidrar til at systemene fungerer slik de er tiltenkt. Risikoen
for uintenderte og uventede skader skal minimeres. Teknisk robusthet er også viktig
for systemenes nøyaktighet, pålitelighet og etterprøvbarhet.
3) KI skal ta hensyn til personvernet
Kunstig intelligens som bygger på personopplysninger, eller som retter seg mot
personer, skal følge personvernforordningen.
4) KI-baserte systemer må være gjennomsiktige
Beslutninger tatt av systemer basert på kunstig intelligens, skal være sporbare,
forklarbare og gjennomsiktige. Det betyr at man som enkeltperson eller juridisk
person skal ha mulighet til å få innsikt i hvorfor en beslutning som gjelder dem ble
som den ble. Sporbarhet muliggjør både revisjon og forklaring. Gjennomsiktighet
oppnås blant annet ved å gi informasjon om behandlingen til den registrerte.
Gjennomsiktighet handler også om at datasystemer ikke skal utgis for å være
mennesker – mennesker skal ha rett til å få vite om de samhandler med et KI-system.
5) KI-systemer skal legge til rette for inkludering, mangfold og likebehandling
Ved utvikling og bruk av kunstig intelligens, er det særlig viktig å være oppmerksom
på at KI bidrar til inkludering og likestilling, og at diskriminering unngås. Datasett
som brukes til å trene opp KI-systemer kan inneholde historiske skjevheter, være
ufullstendige eller uriktige. Identifiserbare og diskriminerende skjevhet bør fjernes i
innsamlingsfasen hvis det er mulig. Utvalgsskjevhet (bias) kan motvirkes ved å
innføre kontrollprosesser som analysere og korrigerer systemets beslutninger i lys av
formålet.
6) KI skal være nyttig for samfunn og miljø
Kunstig intelligens skal utvikles med hensyn til samfunnet og miljøet, og skal ikke ha
negativ innvirkning på institusjoner, demokratiet og samfunnet som helhet.
7) Ansvarlighet
Kravet om ansvarlighet utfyller de andre kravene og innebærer at det skal innføres
mekanismer som sikrer ansvarlighet for løsninger basert på KI og deres resultater,
både før og etter implementering av løsningene. Alle KI-systemer skal ivareta
muligheten for revisjon.
Regjeringen ønsker offentlig debatt om etisk bruk av kunstig intelligens og hvilke
applikasjoner av kunstig intelligens vi ønsker å ta i bruk i Norge. Norge har flere
organer som har som mandat å drive samfunnsdebatt omkring teknologi og etikk,
slik som Datatilsynet, Teknologirådet og De nasjonale forskningsetiske komiteene.
Innebygd personvern og etikk
Algoritmer kan kontrolleres ved å åpne dem for innsyn eller revisjon, men det mest
hensiktsmessige for utviklere så vel som brukere er å bygge inn personvern og etiske
hensyn fra start. En slik tenkning er allerede etablert når det gjelder personvern.
Innebygd personvern er et sentralt krav i personvernforordningen og betyr at det tas
hensyn til personvern i alle utviklingsfaser av et system eller en løsning. Dette skal
sørge for at informasjonssystemene oppfyller kravene i personvernforordningen og
ivaretar individets rettigheter.
På samme måte bør etiske vurderinger bygges inn i utviklingen av algoritmene. Det
vil blant annet være viktig å vurdere om algoritmen kan føre til diskriminering og om
den er robust mot manipulasjon. Etiske vurderinger vil også kunne omfatte hensyn
til konsekvenser for miljø og hvorvidt løsningen bidrar til oppfyllelse av FNs bærekraftsmål.
Arbeid med innebygd personvern og etikk forutsetter at de som jobber med
løsninger basert på kunstig intelligens har, eller tilegner seg, nødvendig kompetanse.
Høyere utdanningsinstitusjoner bør vurdere hvordan personvern og etikk kan bli en
integrert del av utdanningen i for eksempel informatikk og datavitenskap.
Kunstig intelligens og forskningsetikk
Lov om organisering av forskningsetisk arbeid pålegger forskere og
forskningsinstitusjoner en aktsomhetsplikt for å sikre at all forskning skjer i henhold
til anerkjente forskningsetiske normer. Forskningsinstitusjonen har ansvaret for at
kandidater og ansatte læres opp i anerkjente forskningsetiske normer og at alle som
utfører eller deltar i forskningen er kjent med normene. Den nasjonale forskningsetiske komité for naturvitenskap og teknologi (NENT) har nylig avgitt en egen
forskningsetisk betenkning om kunstig intelligens, der de lanserer ni prinsipper for
KI-forskning innenfor tre områder:40
Ansvar for utviklingen og bruken av autonome systemer:
Forskning på KI skal sikre menneskeverd, lokalisere ansvar, være
inspiserbar og bidra til informert samfunnsdebatt.
Den nasjonale forskningsetiske komité for naturvitenskap og teknologi (2019): Forskningsetisk
betenkning om kunstig intelligens
B) Samfunnsovergripende konsekvenser og forskningens samfunnsansvar:
Forskning på KI må erkjenne usikkerhet og sikre bred involvering.
Stordata:
Forskning på KI må ivareta personvern og hensyn til enkeltpersoner,
sikre etterprøvbarhet og kvalitet og bidra til rettferdig tilgang til data.
Utfordringer for forbrukere
Det er mange fordeler ved bruk av KI for forbrukere, for eksempel ved at det blir
utviklet stadig nye tjenester som forenkler hverdagen. Samtidig innebærer KI
utfordringer på forbrukerområdet, blant annet knyttet til personvern, transparens og
forbrukerrettigheter. Forbrukerne er særlig utsatt der KI benyttes til å utvikle
personaliserte tjenester og målrettet markedsføring som baserer seg på innsamling
og behandling av forbrukernes personopplysninger. Generelt er det en økende
bekymring internasjonalt for at næringsdrivende ikke tar forbrukernes personvern
tilstrekkelig på alvor.
En undersøkelse fra Consumers International41 viser at forbrukerne setter pris på
den teknologien KI bidrar til – den gir uavhengighet, underholdning og motivasjon på
nye og interessante måter. Men undersøkelsen viser også at forbrukerne er usikre
på hvordan opplysningene deres blir brukt og hvem som står bak som databehandler. De ønsker mer klarhet og kontroll.
Når tjenester og markedsføring i større grad individualiseres, står forbrukerne i fare
for å bli utsatt for forskjellsbehandling og vilkårlige ikke-transparente avgjørelser, for
eksempel prisdiskriminering. Gjennom personalisert markedsføring og annen
handelspraksis utviklet gjennom KI kan forbrukerne dessuten bli manipulert og
villedet til å foreta valg som ikke er i deres interesse.
KI berører mange aspekter ved forbrukernes sosiale liv, og vil omfatte forskjellige
samfunnssektorer. Bruken av KI reiser rettslige problemstillinger etter forskjellige
sektorlovgivninger, særlig konkurranse-, personvern- og forbrukervernlovgivningen.
Derfor er det viktig at relevante tilsynsmyndigheter samarbeider på dette området.
De bør utveksle kompetanse og informasjon og delta i internasjonale fora, som for
eksempel det europeiske samarbeidsforumet for forbruker-, konkurranse- og
personvernmyndigheter – Digital Clearing House. Regjeringen annonserte i
forbrukermeldingen42 at den vil opprette et tilsvarende samarbeidsforum på
nasjonalt nivå – Digital Clearing House Norge.
Regulering av kunstig intelligens på forbrukerområdet
Norge har tradisjonelt hatt en sterk forbrukerbeskyttelse i lovgivningen. Det jobbes
både i Norge og i EU med å sikre at forbrukerne har sterke og reelle rettigheter som
er tilpasset den digitale hverdagen. Som ledd i dette arbeidet har EU vedtatt en rekke
rettsakter som skal styrke forbrukernes rettigheter på det digitale området, for
eksempel forslagspakken A New Deal for Consumers. Disse rettsaktene adresserer
ikke KI spesifikt, men EU-kommisjonen understreket i forslaget at KI vil være et av de
Consumer International (2019): Artificial Intelligence: Consumer experiences in new technology
Meld. St. 25 (2018-2019) Framtidas forbrukar – grøn, smart og digital
viktigste områdene i tiden fremover.43 Norske myndigheter har fulgt EUs arbeid med
modernisering av forbrukerrettighetene tett, og vil også gjøre dette fremover.
Internasjonalt samarbeid for etisk og pålitelig KI
Norge er engasjert i flere internasjonale fora som jobber med strategier og retningslinjer for etisk og pålitelig kunstig intelligens, blant annet i FN, EU, OECD og Nordisk
ministerråd.
FN
Norge deltar i prosesser, aktiviteter og diskusjoner på tvers av FN-systemet, knyttet
til anvendelse av KI. Tematiske områder der KI vies oppmerksomhet spenner fra
bekjempelse av sult, motvirkning av klimaendringer og arbeid med å fremme helse
for alle til diskusjoner om nedrustning og internasjonal sikkerhet. 44
EU
Norge, ved Kommunal- og moderniseringsdepartementet, har deltatt i EUs aktiviteter
rundt KI fra starten, og var blant annet med på utarbeidelsen av EUs Coordinated
Plan on Artificial Intelligence fra desember 2018.45 EU arbeider for menneskesentrert og tillitsskapende kunstig intelligens. Norge deltar i dette arbeidet og sitter
blant annet i styringsgruppen som utvikler en felles koordinert tilnærming til kunstig
intelligens sammen med EU-kommisjonen og medlemslandene.
Fra 2020 forventes det at EU-kommisjonen vil legge frem et lovforslag for regulering
av KI. Det er forventet at et nytt regulatorisk rammeverk for KI vil bygge på de etiske
prinsippene for utvikling og bruk av KI som EUs høynivå ekspertgruppe presenterte i
april 2019, og som regjeringen har basert sine etiske prinsipper for KI på. Norge vil
involvere seg aktivt i arbeidet med et eventuelt regulatorisk rammeverk for KI.
Arbeid i OECD
OECD arbeider med KI og har publisert en rekke ulike rapporter på området. Norge,
ved Kommunal- og moderniseringsdepartementet, har deltatt i OECDs arbeid med
en anbefaling om kunstig intelligens.46 Denne ble endelig godkjent 22. mai 2019.
Anbefalingen identifiserer viktige verdier for pålitelig KI, slik som inkluderende
vekst, bærekraftig utvikling og trivsel, menneskevennlige verdier og rettferdighet,
gjennomsiktighet og forklarbarhet, sikkerhet og robusthet og ansvarlighet. I
tillegg gir OECD anbefalinger knyttet til investeringer i FoU innenfor KI, det å dyrke
frem et økosystem for KI og å utvikle en politikk for KI nasjonalt. Det pekes også på
betydningen av å bygge kompetanse og å forberede seg på endringer i arbeidsmarkedet. OECD peker også på internasjonalt samarbeid som viktig for å sikre etisk
og pålitelig KI.
Europarådet
Europarådet er opptatt av hvilke konsekvenser KI kan få for menneskerettighetene.
Den europeiske menneskerettighetsdomstol (EMD) har fram til 2020 ikke behandlet
EU-kommisjonen (2018) Communication from the commission to the European Parliament, the
Council and the European Economic and Social Committee – A new deal for consumers
Den internasjonale telekommunikasjonsunion (ITU) utga i 2018 en oversikt over FNs aktiviteter
knyttet til KI: handle.itu.int/11.1002/pub/8120d5d5-en
EU-kommisjonen (2018): Coordinated Plan on Artificial Intelligence (COM(2018) 795 final)
OECD (2019): Recommendation of the Council on Artificial Intelligence, OECD/LEGAL/0449
noen saker hvor KI utgjør den sentrale problemstillingen, men domstolen har berørt
tematikken i enkelte sammenhenger. Europarådet har høsten 2019 etablert en
innsatsgruppe som særlig skal vurdere de muligheter og trusler KI medfører for
menneskerettighetene. Norge, ved Justis- og beredskapsdepartementet, deltar i
dette arbeidet.
Nordisk ministerråd og nordisk-baltisk samarbeid
Det nordiske samarbeidet om digitalisering skal fremme Norden og Baltikum som en
sammenhengende og integrert digital region. Gjennom forpliktende samarbeid og
prosjekter skal de nordiske landene finne løsninger på problemer som innbyggere og
næringsliv møter, fremme innovative teknologier og tjenester og gjøre det lettere å
skape nye tjenester for individer og bedrifter i hele regionen. Det er signert nordiskbaltiske avtaler om tettere samarbeid om 5G, KI og deling av data.
Regjeringen vil
at kunstig intelligens som utvikles og brukes i Norge skal bygge på etiske
prinsipper, og respektere menneskerettighetene og demokratiet
oppfordre bransje- og interesseorganisasjoner til å etablere sine egne,
tilpassede bransjenormer, merkeordninger eller sertifiseringsordninger med
utgangspunkt i prinsippene for ansvarlig bruk av kunstig intelligens
at utdanningsinstitusjonene vurderer hvordan personvern og etikk kan få en
sentral plass i utdanninger innenfor kunstig intelligens
at tilsynsmyndighetene skal ha kompetanse og myndighet til å føre kontroll
med systemer basert på kunstig intelligens innenfor sitt tilsynsområde, blant
annet for å sikre at systemene fungerer innenfor prinsippene for ansvarlig
og pålitelig kunstig intelligens
opprette et samarbeidsforum for forbruker-, konkurranse- og
personvernmyndigheter – Digital Clearing House Norge
fortsette å delta i europeiske og internasjonale fora, herunder EUs arbeid
med et regulatorisk rammeverk for å fremme ansvarlig og pålitelig bruk av
kunstig intelligens og EUs arbeid med en modernisering av
forbrukerrettighetene i lys av den digitale utviklingen
stimulere til offentlig debatt om etisk bruk av kunstig intelligens
5.3 Sikkerhet
For at et digitalt samfunn som Norge skal fungere, må vi minimere risiko for å bli
rammet av uønskede digitale hendelser. Derfor er digital sikkerhet et prioritert
område for regjeringen.
I januar 2019 la regjeringen frem en nasjonal strategi for digital sikkerhet47 og en
nasjonal strategi for digital sikkerhetskompetanse 48. I strategien pekes det ut mål for
fem prioriterte områder:
Norske virksomheter digitaliserer på en sikker og tillitvekkende måte, og
har bedre evne til egenbeskyttelse mot uønskede digitale hendelser.
Kritiske samfunnsfunksjoner er understøttet av en robust og pålitelig
digital infrastruktur.
Styrket digital sikkerhetskompetanse i tråd med samfunnets behov.
Samfunnet har en bedre evne til å avdekke og håndtere digitale angrep.
Politiet har styrket sin evne til å bekjempe data- og IKT-relatert
kriminalitet.
Justis- og beredskapsdepartementet (JD) og Forsvarsdepartementet (FD) har det
overordnede ansvaret for å følge opp Nasjonal strategi for digital sikkerhet. Det
enkelte departement er ansvarlig for at strategiens prioriteringer og tiltak blir fulgt
opp innenfor sin sektor.
Kunstig intelligens i kriminalitetsbekjempelse
Politihøgskolen og NTNU Gjøvik samarbeider om et prosjekt som undersøker
bruken av forskjellige former for kunstig intelligens i analyse av stordata, med
formål om å avdekke, forebygge og etterforske økonomisk kriminalitet. Målet
med prosjektet Ars Forensica er å gi ny kunnskap som forbedrer forebygging,
etterforskning og påtale av hendelser, samtidig som hensyn til personvern og
rettssikkerhet ivaretas. Forskningsutfordringer er for eksempel:
enorme mengder elektroniske data som må analyseres
ii) fragmenter av bevis som er skjult i et kaotisk miljø
iii) varierende kvalitet på spor og mulighet for å plante/forvrenge
spor
iv) dynamiske miljøer og kontinuerlig endring av
situasjoner/sammenhenger
mangelfull kunnskap, samt
vi) beslutninger preget av usikkerhet og antagelser
Prosjektet er finansiert av Forskningsrådets program IKTPluss.
Kilde: NTNU/Ars Forensica
Departementene (2019): Nasjonal strategi for digital sikkerhet
Justis- og beredskapsdepartementet (2019): Nasjonal strategi for digital sikkerhetskompetanse
Digital sikkerhet og kunstig intelligens har to sider: Sikkerhet i løsninger basert på
kunstig intelligens, og løsninger basert på kunstig intelligens for økt digital sikkerhet.
Kompetansebehovet for disse områdene vil i stor grad være overlappende. Det er i
tillegg behov for tung spesialisering innenfor sikkerhetsarkitektur når man skal
arbeide for å sikre KI-systemer, og for spesialisering innenfor algoritmer/stordata når
man skal bruke KI for å sikre IT-løsninger og samfunn.
Sikkerhet i IT-systemer basert på KI
Når et KI-system skal realiseres innebærer det bruk og gjenbruk av tradisjonelle
teknologier, som sensorer, kommunikasjonsnettverk, datasentre, stordata og
programvare. KI-systemet vil arve sårbarheter fra disse teknologiene, og også innføre
nye sårbarheter som en del av den nye løsningen basert på KI. I så måte skiller ikke
KI-systemer seg fra tradisjonell IT og tradisjonelt arbeid med digital sikkerhet.
På samme måte som ved andre IT-systemer, vil det være nødvendig å ha en
strukturert og helhetlig tilnærming til digital sikkerhet før et KI-system settes i drift.
Nasjonal sikkerhetsmyndighet (NSM) sine grunnprinsipper for IKT-sikkerhet er et
godt utgangspunkt for alle norske virksomheter og hva de bør tenke på i sitt
sikkerhetsarbeid – uavhengig av størrelse, modenhet og kompetanse.
For mange virksomheter vil KI som tjeneste bli levert fra eksterne aktører som har
nødvendig kompetanse og datakraft til dette. Dette kan skape utfordringer med
hensyn til transparens, integritet og etterrettelighet, samt sporbarhet. Dette må man
ta hensyn til ved anskaffelse. Både Digitaliseringsdirektoratet og NSM har veiledning
om sikkerhet ved tjenesteutsetting og anskaffelse av skytjenester.
Et KI-basert IT-system må være til å stole på, samtidig som det er robust, sikkert, trygt
og nøyaktig. Avhengig av funksjonen til systemet, kan konsekvensen som oppstår når
et KI-system feiler eller manipuleres i noen tilfeller kan være vesentlig mer
omfattende enn for et tradisjonelt IT-system. Dette må man ta hensyn til når man
gjennomfører risikovurdering for slike løsninger.
Bruk av KI for økt digital sikkerhet
Løsninger basert på kunstig intelligens blir stadig mer utbredt, og vil være en av
forutsetningene for at den videre digitaliseringen av Norge lykkes. Dette gjelder også
for virksomheter som arbeider med sikkerhet, og særlig digital sikkerhet.
De fleste sikkerhetsvirksomheter anser bruk av KI-systemer som nødvendig for å
identifisere trusler og trusselaktører, og for å kunne motstå og håndtere digitale
angrep. KI-baserte løsninger for digital sikkerhet bidrar blant annet til raskere
deteksjon og håndtering av hendelser, samt mer nøyaktig og detaljert analysearbeid.
Maskinlæring og datadrevne teknikker kan også bidra til å forebygge sårbarheter ved
programvareutvikling. Simula forsker blant annet på teknikker som skal hjelpe
programvareutviklere å forutsi sårbarhet i kildekode mens den utvikles, for slik å
forebygge sikkerhetshull som senere ville kunne utnyttes av trusselaktører.
Beskyttelse av digital infrastruktur
Dagens varslingssystem for digital infrastruktur (VDI) har blitt brukt til å oppdage
målrettede digitale angrep i snart 20 år. NSM utvikler nå ny sensorteknologi som
skal bygge videre på og erstatte dagens VDI-sensorer. Det skal utvikles en ny
plattform som skal ta i bruk kunstig intelligens og maskinlæring på de dataene
som samles inn. Plattformen skal gi mulighet for automatisk analyse av skadevare
som oppdages, og automatisk deling av resultater.
Kilde: NSM
Regjeringen vil
utvikle kapasitet ved hjelp av KI til å oppdage og respondere på digitale
angrep
utvikle NSM som et verktøy for oppgaveløsning og samarbeid, med mål om
at miljøet skal ha kompetanse både innenfor sikring av KI-systemer, og i bruk
av KI for økt digital sikkerhet
Utgitt av:
Kommunal- og moderniseringsdepartementet
Bestilling av publikasjoner:
Departementenes sikkerhets- og serviceorganisasjon
www.publikasjoner.dep.no/
Telefon: 22 24 00 00
Publikasjonen er også tilgjengelig på:
www.regjeringen.no/KI-strategi
Publikasjonskode: H-2458 B
Omslagsfoto: SEER: Simulative Emotional Expression Robot, Takayuki Todo (JP),
Ars Electronica/vog.photo
Alle bilder i rapporten er hentet fra utstillinger ved kunstsenteret Ars Electronica
www.ars.electronica.art/ og www.flickr.com/arselectronica/
Trykk: Departementenes sikkerhets- og serviceorganisasjon 01/2020
