Zpráva o výsledcích paralelní kontroly správy daně z přidané hodnoty provedené v České republice a Spolkové republice Německo
Úvodní slovo
Limská deklarace z roku 1977 zdůrazňuje, že nejvyšší kontrolní instituce (SAI) mají pravomoc provádět audit všech veřejných finančních operací.
Deklarace žádá, aby příjmy z daní byly kontrolovány v co největším rozsahu.
Organizace Evropská organizace nejvyšších kontrolních institucí (EUROSAI) považuje za jednu z nejvýznamnějších součástí veřejných příjmů daně.
VI. kongres EUROSAI pořádaný v roce 2005 v Bonnu se zabýval auditem veřejných příjmů prováděných SAI.
Významným krokem na cestě k optimalizaci kontrolní činnosti SAI je vypracování zvláštní strategie pro audit veřejných příjmů.
Ta se týká zejména daní jakožto nejobjemnějšího zdroje veřejných příjmů, který je nejvíce náchylný k velkým ztrátám.
Vzhledem k tomu, že hospodářství jednotlivých států jsou stále více propojená a závislá, mohou být SAI do jisté míry neschopné provádět kontrolní činnost bez spolupráce se SAI jiného státu.
Příkladem je audit mezinárodně organizovaných podvodů, které působí podstatné ztráty v příjmech mnoha zemí.
Pro boj s tímto trestným činem je zapotřebí, aby odpovědné orgány mezi sebou spolupracovaly.
SAI, které provádějí kontrolu v této oblasti, musí být ochotny mezi sebou navazovat užší spolupráci.
Právě na VI. kongresu EUROSAI v Bonnu vznikla myšlenka na provedení kontroly správy daně z přidané hodnoty (dále jen „DPH“) a systému VIES v rámci spolupráce Nejvyššího kontrolního úřadu a Spolkového účetního dvora, Bundesrechnungshof.
Následovala pečlivá příprava, kdy se obě strany musely nejdříve seznámit s právním prostředím a postupy při správě DPH v České republice a ve Spolkové republice Německo.
Na základě analýzy těchto informací byl proveden výběr kontrolních témat, která byla zařazena do programu kontroly.
Dosažení účinné a výkonné správy DPH je dlouhodobým problémem a jednotlivé státy (zejména členské státy Evropské unie) hledají řešení, jak systém vylepšit, zjednodušit a zprůhlednit výběr této daně.
Jsme přesvědčeni, že výsledky naší kontroly mohou posloužit nejen pro zlepšení práce správců daní, ale též jako podklad pro návrh na vylepšení systému mezinárodní výměny informací.
Zpráva o výsledcích paralelních kontrol správy daně z přidané hodnoty provedených v České republice a Spolkové republice Německo
Úvod
Číslo kontroly: (CZ) 06/27 (D) VIII 2 – 2005 – 1215
Předmět kontroly:
(CZ) Správa daně z přidané hodnoty po vstupu České republiky do Evropské unie
(D) Prověření administrativní spolupráce v oblasti daně z přidané hodnoty podle Nařízení Rady (ES) č. 1798/2003 a Nařízení Komise (ES) č. 1925/2004
Cíl kontroly:
(CZ) Cílem kontrolní akce v České republice bylo prověřit postup finančních orgánů při správě daně z přidané hodnoty po začlenění České republiky do jednotného vnitřního trhu Evropské unie (dále jen „EU“) spojeného s volným pohybem zboží a služeb a prověřit využívání systému VIES, zejména při kontrole uplatňování nároku na osvobození od daně z přidané hodnoty u intrakomunitárního dodání.
(D) Cílem kontroly bylo prověřit systém kontroly intrakomunitární daně z přidané hodnoty se zvláštním zaměřením na administrativní spolupráci v oblasti daně z přidané hodnoty podle výše zmíněných nařízení.
Výsledkem by měla být zpráva o slabinách a doporučení pro jejich eliminaci.
Systém výměny informací o dani z přidané hodnoty Kontrolní akce provedly Nejvyšší kontrolní úřad, Česká republika (dále jen „NKÚ“) a německý Bundesrechnungshof (dále jen „BRH“) ve vzájemné spolupráci na základě smlouvy uzavřené mezi oběma kontrolními institucemi dne 8. června 2006.
Spolupráce se zaměřila především na prověření vybraných obchodních transakcí uskutečněných mezi plátci z České republiky (dále jen „ČR“) a Spolkové republiky Německo (dále jen „SRN“), využívání informací získaných formou mezinárodní spolupráce mezi daňovými správami a porovnání systémů správy DPH obou zemí.
Společná závěrečná zpráva o výsledcích kontrolních akcí byla zpracována ve smyslu Evropské směrnice č. 31 pro implementaci auditních standardů INTOSAI.
Kontrolovaným obdobím bylo období od 1. 5. 2004 do 31. 12. 2005.
Shrnutí výsledků a vyhodnocení paralelních kontrolních akcí
Paralelní kontrola v oblasti správy DPH v ČR a SRN byla provedena na základě smlouvy mezi oběma SAI.
Mimo hlavního bodu – výměny informací na základě Nařízení Rady (ES) č. 1798/2003 a Nařízení Komise (ES) č. 1925/2004 – pokrývala kontrola další témata, jako například registraci plátců, daňová přiznání k DPH a souhrnná hlášení, která jsou s hlavním bodem úzce spojena.
Součástí kontroly byla navíc právní situace v oblasti mezinárodní autobusové přepravy cestujících a porovnání některých statistických údajů.
Porovnáním systémů správy DPH obou zemí byly zjištěny odlišnosti v následujících oblastech:
1) Registrace k DPH.
Zatímco v SRN jsou podnikatelé registrováni bez ohledu na výši jejich obratu, v ČR je prvotním kritériem (mimo dalších) pro registraci překročení limitu stanoveného v zákoně o DPH.
V ČR je plátcům přiděleno pouze jedno daňové identifikační číslo, které zároveň používají i při intrakomunitárních transakcích.
V SRN je plátcům při registraci k DPH přiděleno daňové číslo, sloužící pouze pro obchodní transakce na území SRN.
Pokud německý plátce hodlá uskutečňovat intrakomunitární transakce, musí požádat o přidělení zvláštního identifikačního čísla, tzv. VAT ID.
Protože odlišné způsoby registrace způsobují problémy, podmínky by měly být vyrovnány v celé EU (viz. 4.1).
2) Mezinárodní autobusová přeprava osob.
V ČR je mezinárodní autobusová přeprava osob osvobozena od DPH s nárokem na odpočet DPH.
V SRN část přepravy, která se uskutečňuje na německém území, podléhá DPH.
Na úrovni EU by mělo být vyvinuto úsilí k harmonizaci situace ve smyslu článku 393 Směrnice Rady 2006/112/ES, o společném systému DPH (viz. 4.2)
3) Daňová přiznání k DPH.
Zatímco v ČR plátci podávají daňová přiznání k DPH pouze za jednotlivá zdaňovací období (měsíc nebo čtvrtletí), v SRN mají plátci povinnost podávat tzv. předběžná daňová přiznání k DPH (měsíčně nebo čtvrtletně) a po skončení kalendářního roku musejí podat roční daňové přiznání k DPH.
Na rozdíl od ČR plátců jsou plátci v SRN povinni podávat předběžná daňová přiznání elektronicky.
Zavedení povinnosti podávat v ČR daňová přiznání k DPH elektronicky by zvýšilo efektivnost české daňové správy (viz. 4.3).
4) Souhrnná hlášení.
Zatímco v ČR plátci podávají souhrnná hlášení na finančních úřadech, v SRN plátci podávají souhrnná hlášení na CLO.
Finanční úřady v ČR mají proto údaje ze souhrnných hlášení k dispozici okamžitě po jejich podání.
Německé finanční úřady mají informace ze souhrnných hlášení k dispozici teprve po jejich zpracování na CLO.
Boj s podvody na DPH vyžaduje, aby byly aktualizované informace o intrakomunitárních transakcích k dispozici co nejdříve.
Měsíční podávání souhrnných hlášení by zkrátilo časový posun mezi datem uskutečnění transakce a aktualizací údajů ve VIES.
To by následně umožnilo včasné prověření zdanění ve členském státě pořizovatele (viz. 4.4).
Což by, ale vyžadovalo, aby všechny členské státy přijaly stejnou lhůtu pro podání souhrnného hlášení.
5) Mezinárodní výměna informací v oblasti DPH.
České CLO u doručených žádostí o informace sleduje dodržení tříměsíční lhůty.
Německé CLO uplynulý čas nesleduje.
Následkem toho německá daňová správa vyřídila ve stanovené lhůtě výrazně nižší procento doručených žádostí.
Kvůli těmto problémům BRH doporučil německému CLO provádění trvalého upozorňování (viz. 4.6).
6) Systém řízení rizik.
Každý z obou členských států vyvíjí vlastní systém řízení rizik (risk management systém, dále jen „RMS“), který má své silné i slabé stránky.
NKÚ a BRH upozorňují, že účinný RMS nemůže být vyvinut pouze jedním členským státem.
Úspěšná kritéria, komponenty a přístupy RMS musejí být vyměňovány a zavedeny v každém členském státě EU, jinak si podvodníci vyberou členský stát s nejslabším RMS (viz 5.).
V rámci spolupráce prověřily obě SAI vybrané případy intrakomunitárních transakcí, uskutečněných mezi daňovými subjekty z ČR a SRN.
Společně bylo s využitím právní úpravy pro CLO prověřeno třicet jedna případů obchodních transakcí, u kterých existovaly pochybnosti o jejich uskutečnění nebo podezření z daňového úniku na DPH.
Bylo zjištěno, že:
Finanční úřady v některých případech využily informace získané formou mezinárodní spolupráce a doměřily plátcům daňovou povinnost DPH.
Plátci si v těchto případech buď neoprávněně uplatnili nárok na osvobození dodání od DPH, nebo nepřiznali pořízení zboží v daňovém přiznání k DPH.
V některých případech nemohly finanční úřady získané informace využít, protože informace byly buď neúplné nebo nesrozumitelné.
V jiných případech nemohly být informace využity z důvodu různých právních ustanovení v obou členských státech.
V některých případech daňová správa jiného členského státu odmítla na žádost o informace odpovědět.
Byly zjištěny případy, kdy plátci chybně vykázali obchodní transakce v souhrnných hlášeních.
Následkem toho byly údaje ve VIES nesprávné a daňové správy musely tyto případy prověřit (viz. 6.).
Průběh kontrolní akce
Průběh kontrolní akce v ČR
Kontrola byla provedena v období od června 2006 do března 2007 Odborem II – oddělením příjmů státního rozpočtu a územními odbory střední Čechy, severozápadní Čechy, jižní Čechy, jižní Morava, střední Morava a severní Morava.
Kontrolovanými osobami byly: Ministerstvo financí (dále jen „MF“) a 10 finančních úřadů – Finanční úřad v Humpolci, Finanční úřad v Jihlavě, Finanční úřad v Kadani, Finanční úřad v Liberci, Finanční úřad v Nymburku, Finanční úřad v Otrokovicích, Finanční úřad pro Prahu 1, Finanční úřad pro Prahu 4 Finanční úřad v Sokolově a Finanční úřad v Třinci.
Kontrolní závěr z této kontrolní akce schválilo Kolegium NKÚ dne 23. dubna 2007.
Průběh kontrolní akce v SRN
Kontrola byla provedena v období od června 2006 do února 2007 kontrolní skupinou pro nepřímé daně a personálem určených regionálních kontrolních úřadů v Berlíně, Frankfurtu nad Mohanem a Mnichově.
Kontrola byla součástí kontrolního plánu pro rok 2006 a byla proto oznámena Federálnímu MF v roce 2006.
Po testovací fázi byla kontrola zahájena ve čtvrtém čtvrtletí 2006.
Podle případů vybraných BRH a později zvolených NKÚ musel BRH oznámit kontrolu řadě spolkových států.
Kromě rozhovorů na Federálním MF a na CLO byla kontrola provedena v následujících spolkových státech:
Bádensko-Württembersko, Bavorsko, Hamburk, Dolní Sasko, Severní Porýní -Vestfálsko, Porýní-Palatinate a Sasko.
Zahrnuty byly daňové spisy následujících finančních úřadů:
Bruchsal, Ettlingen, Freudenstadt, Karlsruhe-Stadt, Leonberg, Mühlacker, Singen, Tuttlingen, Cham, Fürstenfeldbruck, Mnichov - FÚ pro korporace/ právnické osoby (München-Körperschaften), Mnichov II, IV a Mnichov V, Starnberg, Hamburk-Altona, Hamburk-Hansa, Hamburk-střed (Hamburg-Mitte), Hamburk-sever (Hamburg-Nord) a Hamburk pro velké podniky (Hamburg für Großunternehmen), Hannover-Nord (Hannover-sever), Winsen-Luhe, Bonn centrum (Bonn-Innenstadt), Kolín střed (Köln-Mitte), Kolín-Porz (Köln-Porz), Kolín jih (Köln-Süd), Sankt Augustin, Pirmasens, Budyšín (Bautzen), Chemnitz jih (Chemnitz-Süd), Drážďany II (Dresden II), Freiberg, Lipsko I (Leipzig I) a Zschopau.
Kromě toho probíhala jednání s Finančním úřadem Augsburg-město (Augsburg-Stadt), Aurich, Düsseldorf-staré město (Düsseldorf-Altstadt), Eisleben, Kelheim a Verden.
Zpráva o kontrolních zjištěních byla podána MF v květnu 2007.
Spolupráce obou kontrolních institucí
V rámci přípravy paralelních kontrolních akcí se v období před jejich zahájením uskutečnilo několik setkání zástupců obou kontrolních institucí.
Účastníci těchto setkání se seznámili s organizací daňových správ, s legislativní úpravou problematiky DPH a se systémem správy DPH v obou zemích.
Na jednání, které se uskutečnilo v květnu 2006, byla dohodnuta témata testovací fáze.
Výsledky testovací fáze byly vyhodnoceny na dalším společném setkání v srpnu 2006.
V rámci tohoto jednání byl dohodnut harmonogram dalšího postupu prací a byla stanovena následující témata paralelních kontrol:
1. Registrace plátců k DPH.
2.
Mezinárodní autobusová přeprava osob - legislativní úprava v ČR a SRN.
3. Mezinárodní výměna informací, zejména postup správců daně při vyřizování žádostí o informace a prověření vybraných problémových případů uvedených v žádostech o informace a spontánních informací předaných mezi ČR a SRN.
4. Daňová přiznání k DPH.
5.
Souhrnná hlášení.
6.
Statistické údaje o dodání a pořízení zboží mezi ČR a SRN.
7. Řízení rizik v oblasti DPH.
Na společném kontrolním dni NKÚ a BRH, který se uskutečnil v prosinci 2006, se obě strany vzájemně seznámily s průběhem kontroly v ČR a SRN a projednaly dosavadní výsledky paralelních kontrolních akcí.
Zpráva o výsledcích paralelních kontrol správy DPH mezi ČR a SRN byla vypracována na pracovním setkání v červenci 2007.
4. Správa daně z přidané hodnoty v ČR a SRN
Registrace plátců v ČR
A) Plátci, kteří mají sídlo, místo podnikání nebo provozovnu v ČR
Daňovým subjektem se podle zákona č. 337/1992 Sb., o správě daní a poplatků (dále jen „zákon č. 337/1992 Sb.“) rozumí poplatník, plátce daně a právní nástupce fyzické či právnické osoby, která je jako daňový subjekt vymezena zákonem.
K 31. 12. 2004 bylo v ČR registrováno k DPH celkem 421 865 daňových subjektů.
K 1. 12. 2005 došlo k nárůstu počtu daňových subjektů registrovaných k DPH na 457 590.
Osoba povinná k dani, která má sídlo, místo podnikání nebo provozovnu v ČR, jejíž obrat překročí za nejbližších 12 předcházejících po sobě jdoucích kalendářních měsíců částku 1 000 000 Kč (33 575 EUR), se stává plátcem od 1. dne třetího měsíce následujícího po měsíci, ve kterém překročila registrační limit (§ 94 odst. 1 zákona č. 235/2004 Sb., o dani z přidané hodnoty; dále jen „zákon č 235/2004 Sb.“).
Přihlášku k registraci je tato osoba povinna podat do 15 dnů po skončení měsíce, ve kterém překročila registrační limit.
Současná právní úprava neumožňuje registrovat osobu povinnou k dani tzv. zpětně v případech, kdy důvodem k registraci je překročení zákonného limitu pro registraci.
Osoba povinná k dani se sídlem, místem podnikání nebo provozovnou v ČR, která uskutečňuje zdanitelná plnění nebo plnění osvobozená od DPH s nárokem na odpočet, se může stát plátcem daně, i když nepřekročí obrat 1 000 000 Kč (33 575 EUR), pokud splní některou z dalších podmínek uvedených v zákoně č. 235/2004 Sb.
Osoba povinná k dani se sídlem, místem podnikání nebo provozovnou v ČR, která nesplní žádnou z podmínek stanovených zákonem, může požádat o registraci k DPH dobrovolně.
Doručením přihlášky k registraci místně příslušnému správci daně je zahájeno registrační řízení podle zákona č. 337/1992 Sb.
Dobrovolný plátce DPH na přihlášce k registraci k DPH uvede též datum, ke kterému žádá o registraci jako plátce DPH.
Správce daně údaje sdělené daňovým subjektem, tj. vyplněnou přihlášku k registraci se všemi přílohami, prověří.
Pokud má pochybnosti o uvedených údajích, vyzve daňový subjekt, aby údaje vysvětlil, doplnil nebo doložil.
Poté, co správce daně ověřil, že daňový subjekt splňuje podmínky pro registraci, vydá rozhodnutí ve formě osvědčení o tom, že je daňový subjekt zaregistrován a bylo mu přiděleno daňové identifikační číslo (dále jen „DIČ“).
Na osvědčení uvede správce daně datum účinnosti registrace k DPH a periodicitu zdaňovacího období k DPH.
Zdaňovacím obdobím je kalendářní čtvrtletí, pokud obrat plátce za předcházející kalendářní rok nedosáhl 10 000 000 Kč (335 750 EUR).
Pokud obrat plátce za předcházející kalendářní rok dosáhl 10 000 000 Kč (335 750 EUR), je zdaňovacím obdobím kalendářní měsíc.
Plátce, jehož obrat za předcházející kalendářní rok dosáhl 2 000 000 Kč (67 150 EUR), je oprávněn si zvolit za zdaňovací období kalendářní měsíc a tuto změnu oznámí správci daně.
THISsegmentISintentionallyLEFTblank
Přidělení DIČ v osvědčení o registraci má vždy konstitutivní charakter a daňový subjekt je povinen je uvádět ve všech případech komunikace (včetně plateb) se správcem daně a v případech, stanoví-li tak zvláštní zákon (např. zákon č. 235/2004 Sb. při vystavování daňových dokladů).
DIČ obsahuje kód „CZ“ a kmenovou část, kterou tvoří obecný identifikátor.
Obecným identifikátorem je u fyzické osoby rodné číslo, popř. jiný obecný identifikátor, stanoví-li tak zvláštní zákon, a u právnické osoby identifikační číslo (ustanovení § 33 odst. 12 zákona č. 337/1992 Sb.).
Jestliže daňový subjekt nesplnil svoji registrační povinnost ani na výzvu správce daně, zaregistruje ho místně příslušný správce daně z úřední povinnosti neprodleně.
Výsledkem registračního řízení je vydání Osvědčení o registraci ex officio, které se doručuje daňovému subjektu.
V ČR je daňovému subjektu, který získal oprávnění k podnikatelské činnosti, přiděleno DIČ v okamžiku jeho první registrace k libovolné dani.
Stejné DIČ daňový subjekt používá i v případě, že je registrován jako plátce DPH.
Podle znění zákona č. 235/2004 Sb., které je účinné od 1. 1. 2005, může správce daně v případě nesplnění registrační povinnosti k DPH uložit osobě povinné k dani náhradu až ve výši 10% z úhrnu výnosů nebo příjmů za zdanitelná plnění, která tato osoba uskutečnila neoprávněně bez daně, za období od data, ke kterému měla být ze zákona registrovaným plátcem, do data, ke kterému se na základě rozhodnutí správce daně registrovaným plátcem stala (ustanovení § 98 odst. 1 zákona č. 235/2004 Sb.).
Úhrada takto stanovené částky se považuje za odvod daně (§ 98 odst. 3 zákona č. 235/2004 Sb.), tj. nejde o sankci.
Zrušení registrace plátce DPH při splnění zákonem stanovených podmínek je možné ze dvou důvodů:
1)
Zrušení registrace na žádost plátce, a to především z titulu výše obratu, který nedosahuje registračního limitu (§ 106 odst. 1 zákona č. 235/2004 Sb.).
O zrušení registrace je plátce oprávněn požádat nejdříve po uplynutí 1 roku od data účinnosti uvedeného na osvědčení o registraci.
2) Zrušení registrace „z moci úřední“ (§ 106 odst. 7 zákona č. 235/2004 Sb.), pokud: a) plátce neuskutečnil bez oznámení důvodu správci daně po dobu 12 po sobě následujících měsíců plnění, b) plátce neplní své povinnosti vyplývající ze zákona č. 235/2004 Sb., c) plátce přestane být osobou povinnou k dani.
B) Plátci, kteří nemají sídlo, místo podnikání nebo provozovnu v ČR Osoba registrovaná k dani v jiném členském státě, která nemá sídlo, místo podnikání nebo provozovnu v ČR, nebo zahraniční osoba povinná k dani, která uskuteční plnění s místem plnění v tuzemsku a je osobou povinnou přiznat a zaplatit daň z tohoto plnění podle § 108 zákona č. 235/2004 Sb. (tzv. „neusazený plátce“), se stává plátcem dnem uskutečnění tohoto plnění.
Tato osoba je povinna podat přihlášku k registraci Finančnímu úřadu pro Prahu 1 nejpozději k datu uskutečnění plnění.
V přihlášce k registraci je povinna uvést všechna DIČ, která jí byla přidělena v jiných členských státech nebo ve třetí zemi.
Pokud „neusazený“ plátce podá přihlášku k registraci později než ke dni uskutečnění prvního zdanitelného plnění v ČR, Finanční úřad pro Prahu 1 jej zaregistruje retroaktivně, protože podle zákona č. 235/2004 Sb. se daňový subjekt stal plátcem DPH ke dni uskutečnění prvního zdanitelného plnění v ČR.
Při retroaktivní registraci požaduje Finanční úřad pro Prahu 1 od daňových subjektů doklad o tom, že bylo plnění provedeno (faktury, popř. vysvětlující dopisy).
Pokud „neusazený“ daňový subjekt žádá o registraci v ČR před uskutečněním prvního zdanitelného plnění, pak Finanční úřad pro Prahu 1 žádá předložení smluv o tom, že se plnění uskuteční.
Na Finančním úřadě pro Prahu 1 bylo k 31. 12. 2004 registrováno 473 „neusazených“ plátců, z toho 124 plátců ze SRN, a k 31. 12. 2005 bylo registrováno 951 „neusazených“ plátců, z toho 233 plátců ze SRN.
Podle ustanovení § 106 odst. 9 zákona č. 235/2004 Sb. je správce daně oprávněn zrušit registraci „neusazenému“ plátci k 31. lednu následujícího kalendářního roku, pokud tomuto plátci nevznikla v průběhu běžného kalendářního roku žádná povinnost přiznat a zaplatit daň.
Kontrolou NKÚ bylo zjištěno, že pokud „neusazený“ plátce podá daňové přiznání v zahraničí k poštovní přepravě 25. ledna, tj. v souladu se zákonnou úpravou v termínu pro podání daňového přiznání, nemá jej finanční úřad mnohdy ještě 31. ledna k dispozici.
V případech, kdy jsou skutečnosti rozhodné pro možnost zrušení registrace finančnímu úřadu známy později než k 31. lednu, není v ČR už v daném kalendářním roce možné „neusazenému“ plátci zrušit registraci k DPH.
Registrace plátců v SRN
Vzhledem k právním ustanovením německého daňového zákoníku (§§ 137, 138 Abgabenordnung, dále jen „AO“), kdokoli, kdo vyvíjí podnikatelskou činnost, je povinen informovat městský/obecní úřad anebo příslušný finanční úřad.
Lhůta pro předložení informací je jeden měsíc po zahájení podnikání.
Tyto informace zpracovává městský/obecní úřad pro finanční úřad.
Pokud finanční úřad zjistí podnik, který zahájil činnost ale nezaregistroval se, může příslušný finanční úřad zaregistrovat tohoto plátce z moci úřední – i retroaktivně.
Daňoví poplatníci, kteří jsou v SRN daňovými rezidenty i daňovými nerezidenty, jsou podle zákona povinni se zaregistrovat k DPH, jestliže splňují kritéria stanovená v § 2 německého zákona o DPH (dále jen „UStG“).
Tato povinnost nezávisí na objemu obratu, který realizují.
V SRN neexistuje dobrovolná registrace k DPH.
Pro podnikatele trvale bydlící v zahraničí existují speciální finanční úřady.
Například pro ty, kteří mají sídlo v ČR, je příslušným Finančním úřadem Chemnitz-Süd.
K 30. dubnu 2004 bylo na Finančním úřadě Chemnitz-Süd registrováno celkem 295 českých podnikatelů; k 1. březnu 2006 bylo registrováno celkem 1050 českých podnikatelů.
BRH zjistil, že tyto zvláštní finanční úřady často odmítaly registraci tzv. polozávislých nezávislých pracovníků se sídlem v nových východních členských státech EU.
Protože pracovní povolení zaměstnanců z deseti nových členských států EU jsou po jejich přistoupení do EU omezená, snažili se tito nezávislí pracovníci vyhnout se těmto omezením zahájením podnikání.
Tyto podniky nesplňují kritéria pro podnikatele stanovená v § 2 UStG, protože jsou obvykle závislé na jediném zaměstnavateli, který určuje jejich pracovní dobu a způsob, kterým vykonávají práci.
Za účelem registrace musí podnikatel vyplnit dotazník příslušného finančního úřadu, ve kterém musí podat informace o společnosti a o činnostech, které provádí.
Dotazník představuje standardní formulář, který je závazný pro všechny finanční úřady v SRN.
Je zpracováván buď speciálními útvary finančních úřadů nebo útvary se všeobecným zaměřením, které odpovídají za posuzování daňových poplatníků.
Prostřednictvím tohoto formuláře je prováděno posouzení rizika jednotlivých daňových poplatníků před tím, než finanční úřad vydá daňové číslo.
Struktura daňového čísla pro domácí transakce se řídí určitými pravidly:
První tři číslice poskytují informaci o příslušném finančním úřadu, následující tři (nebo čtyři) poskytují informaci o příslušném oddělení na finančním úřadě, dalších pět (nebo čtyři) jsou k rozlišení plátců, přičemž poslední je vždy kontrolní číslice.
Pokud má podnikatel v úmyslu podílet se na intrakomunitárním obchodu, potřebuje identifikační číslo pro účely DPH (VAT ID), aby mohl obdržet intrakomunitární dodání osvobozené od daně.
CLO přidělí VAT ID na žádost podnikatele, pokud je podnikatel registrován v SRN a pokud má daňové číslo pro účely DPH.
CLO přidělí podnikatelům VAT ID automaticky, když plátci ve svém přiznání k DPH uvedou intrakomunitární dodání.
Struktura VAT ID je kód země (DE) následovaný řadou devíti číslic.
Registrace podnikatele může být zrušena: 1. na jeho žádost (například, pokud ukončil svou podnikatelskou činnost), po provedení veškerých správních prací (posouzení za všechny hospodářské roky) a 2. v případě, že si daňová správa uvědomí, že již nevyvíjí podnikatelskou činnost.
Platnost identifikačního čísla pro účely DPH je obvykle vázána na platnost daňového čísla pro účely DPH.
Finanční úřady jsou v těchto případech povinny informovat CLO o zrušení daňového čísla, aby CLO mohlo ukončit platnost identifikačního čísla pro účely DPH.
Podle německého zákona o DPH (§ 19 (1) UStG) daňoví rezidenti v SRN nejsou povinni platit DPH v případě 1. že obrat plus příslušná DPH předchozího kalendářního roku nepřekročí částku 17 500 EUR a 2. v následujícím roce pravděpodobně nepřekročí částku 50 000 EUR.
Takzvaní malí podnikatelé („Kleinunternehmer“) nejsou oprávněni fakturovat ostatním podnikatelům DPH a nemají nárok na odpočet daně na vstupu.
Přestože nejsou povinni platit DPH, musejí být malí podnikatelé registrováni na finančním úřadě a musejí podat roční přiznání k DPH.
Malý podnikatel může prohlásit, že nebude ustanovení § 19 odst. 1 UStG uplatňovat.
Toto přiznání je pro něj závazné na následujících pět let.
Podnikatel může poté fakturovat DPH a odečítat si daň na vstupu.
Pro daňové nerezidenty existuje možnost jmenovat daňové zástupce (§ 22a UStG).
Nezbytným předpokladem je, aby uskutečňovali výhradně obchodní operace osvobozené od daně a neměli nárok na odpočet daně na vstupu.
Funkcí daňového zástupce je plnit daňové povinnosti zahraničního podnikatele, který se tak nemusí zaregistrovat k DPH.
Na fakturách musí být uvedena informace o zastupování pro daňové účely.
Porovnání a vyhodnocení
Situace je v obou zemích odlišná.
Zatímco v SRN jsou podnikatelé registrováni bez ohledu na výši jejich obratu, v ČR je prvotním kritériem (mimo dalších) pro registraci překročení limitu stanoveného v zákoně o DPH.
Pokud daňový subjekt v ČR stanovený limit nepřekročí, má možnost o registraci k DPH požádat dobrovolně.
Postup registrace je v SRN standardizovaný, ale následkem odlišných organizačních modelů ve federálních státech se mohou vyskytnout odlišnosti.
V ČR je plátci přiděleno DIČ v okamžiku jeho první registrace k libovolné dani.
V případě, že se plátce zaregistruje k DPH, používá stejné DIČ i při intrakomunitárních transakcích.
V SRN je plátci při registraci k DPH přiděleno daňové číslo, sloužící pouze pro obchodní transakce na území SRN.
Pokud německý plátce hodlá uskutečňovat intrakomunitární transakce, musí požádat o přidělení zvláštního identifikačního čísla, tzv. VAT ID.
Jak NKÚ a BRH zjistily, může německý dvoustupňový systém registrace působit mnoho nedorozumění v jiných členských státech, jako v ČR, která přiděluje jediné identifikační číslo pro národní registraci k DPH a registraci k intrakomunitárním transakcím.
Na druhou stranu dvoustupňový systém umožňuje retroaktivní (národní) registraci v případech, kdy plátci odmítnou informovat municipalitu nebo příslušný finanční úřad o svém podnikání.
Tato retroaktivní registrace umožňuje správné vyměření DPH za předchozí zdaňovací období, obzvláště přesný odhad daňové povinnosti na DPH.
Protože odlišné způsoby registrace způsobují problémy, podmínky by měly být vyrovnány v celé EU.
Německý parlament nedávno rozhodl o zavedení daňového identifikačního čísla (dále jen DIČ).
Spolkový úřad pro daně bude DIČ přidělovat při narození fyzické osoby.
Toto DIČ bude platné po celý život fyzické osoby, která je německým rezidentem.
Pokud fyzická osoba zahájí podnikání, příslušný finanční úřad požádá o ekonomické DIČ, které bude používáno jako VAT ID.
V budoucnu by nemělo být zpoždění mezi národní registrací plátce a přidělením VAT ID.
Práce na zavedení IT prostředku ke správě DIČ nebyly ještě ukončeny.
Mezinárodní autobusová přeprava osob
Právní úprava v ČR
Podle ustanovení § 70 zákona č. 235/2004 Sb. je s platností od 1. 5. 2004 přeprava osob mezi jednotlivými členskými státy a dále i mezi členskými státy a třetími zeměmi v ČR osvobozena od DPH s nárokem na odpočet daně.
Tato přeprava je osvobozena od DPH, i když je prováděna podnikateli, kteří jsou registrováni k dani v jiných členských státech, nebo zahraniční osobou povinnou k dani.
Zpáteční přeprava se přitom považuje za samostatnou přepravu.
Pokud „neusazené“ daňové subjekty v ČR neprovozují kromě mezinárodní autobusové přepravy osob jinou ekonomickou činnost, nemají povinnost se v ČR registrovat jako plátci DPH.
Mezinárodní přeprava osob byla v ČR osvobozena od DPH na základě Aktu o přistoupení ČR, příloha V kap. 5 odst. 1 písm. b), kde je uvedeno:
„Pro účely čl. 28 odst. 3 písm. b) směrnice 77/388/EHS může Česká republika pokračovat v osvobození od daně z přidané hodnoty u mezinárodní přepravy cestujících podle bodu 17 přílohy F směrnice, dokud nebude splněna podmínka stanovená v čl. 28 odst. 4 směrnice nebo po dobu, kdy je stejné osvobození uplatňováno některým stávajícím členským státem, podle toho, co nastane dříve.“
Popis právní úpravy v SRN
Podle článku 46 Směrnice Rady 2006/112/ES ze dne 28. listopadu 2006, implementovaného do § 3b odst. 1 německého zákona o DPH je místem poskytnutí přepravy cestujících (tj. přepravní služby) trasa (tj. místo), kde se přeprava uskutečňuje.
Německý daňový systém proto nerozlišuje mezi vnitrostátní a mezinárodní přeshraniční přepravou cestujících.
Pouze ta část trasy, která se uskutečňuje v SRN, představuje zdanitelné poskytnutí přepravy v SRN.
Německý daňový systém také nerozlišuje mezi daňovými rezidenty a nerezidenty.
Pokud daňový nerezident přepravuje cestující přes SRN, pak ta část trasy, která se uskutečňuje v SRN, představuje také zdanitelné poskytnutí přepravy.
Daňový nerezident musí před tím, než uskuteční své služby v SRN, oznámit svůj úmysl poskytovat přepravu cestujících příslušnému finančnímu úřadu.
Finanční úřad zaregistruje tohoto daňového nerezidenta k dani (srov. 4.1.2) a vydá speciální osvědčení pro jakýkoli autobus či autokar, který je uvedený v oznámení daňového poplatníka.
Daňový poplatník je povinen přiznat svá zdanitelná poskytnutí přepravy v německém daňovém přiznání k DPH.
K 1. březnu 2006 registroval Finanční úřad Chemnitz-Süd 741 českých plátců, kteří podnikali v přepravě cestujících.
Pokud je přeprava cestujících poskytována daňovému rezidentovi, který je osobou povinnou k DPH, daňový nerezident nemusí DPH odvádět finančnímu úřadu sám.
Místo něj subjektem, který je povinen DPH odvést finančnímu úřadu a fakturovanou čistou částku daňovému nerezidentovi, je daňový rezident, který je příjemcem služeb; tento proces je známý pod názvem „přenesení daňové povinnosti“ (reverse charge) a je v souladu s článkem 196 Směrnice Rady 2006/112/ES.
Kromě oznámení daňového nerezidenta a jeho daňového přiznání k DPH, má německá daňová správa několik prostředků k posouzení správnosti přiznaných zdanitelných poskytnutí přepravy cestujících.
Mobilní kontrolní skupiny celního úřadu provádějí audit osvědčení autobusů s povolením (licencí) k zahraniční přepravě, které jsou používány k přepravě cestujících přes SRN.
Po každém auditu odesílají mobilní kontrolní skupiny příslušnému finančnímu úřadu kontrolní zprávu.
Pokud řidič autobusu nemá platné osvědčení, mobilní kontrolní skupina je oprávněna požadovat od řidiče autobusu úhradu DPH ještě před tím, než pokračuje v další přepravě.
Daňový nerezident může provést odpočet takto uhrazené DPH z daně vypočtené v jeho daňovém přiznání k DPH.
Pokud má finanční úřad pochybnosti o přesnosti daňového přiznání k DPH, může oznámit záměr provést audit, který se musí uskutečnit v kanceláři finančního úřadu, nebo může využít prostředků správní spolupráce, na kterou se odkazuje v Nařízení Rady (ES) č. 1798/2003 (viz 4.6).
I v případě, že daňový nerezident odmítne uhradit částku DPH vyměřenou v souladu s její zákonnou sazbou, finanční úřad může požádat o správní spolupráci podle Směrnice Rady 76/308/EHS.
Má-li být proveden přezkum daňového přiznání k DPH nebo plnění povinností daňového nerezidenta, BRH považuje všechny tyto prostředky správní spolupráce jako příliš náročné z hlediska pracovních sil ve srovnání s malými částkami DPH, které mají být uhrazeny za zdanitelná poskytnutí přepravy cestujících.
Zejména audit účetnictví daňového nerezidenta vyvolává neúměrné náklady jak pro daňového poplatníka, tak pro daňovou správu.
Daňová správa musí provádět audit zahraničního účetnictví, což neznamená jenom potřebu znalosti cizího jazyka, ale také obeznámenosti se zahraničními účetními standardy.
U auditu tohoto typu je také pravděpodobné, že si vyžádá více času než audit daňového rezidenta, tento audit se ovšem omezuje na ta poskytnutí přepravy cestujících, která se uskutečňují v SRN.
Na druhé straně daňový nerezident nemusí jenom akceptovat právo na provedení kontroly, které přísluší jeho vnitrostátní daňové správě, ale také právo na provedení auditu ze strany jiných členských států, ve kterých přepravuje cestující.
Navíc v každém členském státě, ve kterém se uskuteční pouze jedno poskytnutí přepravy cestujících, je daňový poplatník povinen plnit veškeré daňové povinnosti, které se na něj vztahují v těchto členských státech, a to ve všech jazycích a na všech daňových formulářích těchto členských států.
Skutečné zdanění přeshraniční přepravy cestujících proto vyvolává nepřiměřené byrokratické náklady.
Porovnání a vyhodnocení
Právní situace v obou zemích je odlišná.
V ČR je přeprava osob mezi jednotlivými členskými státy EU, resp. mezi členskými státy a třetími zeměmi, na základě Aktu o přistoupení ČR osvobozena od DPH s nárokem na odpočet daně.
V SRN představuje část přepravy, která se uskutečňuje na německém území zdanitelné plnění.
Pokud tuto přepravu poskytuje v SRN neusazený plátce poprvé, je povinen poskytnutí přepravy předem oznámit příslušnému finančnímu úřadu.
Finanční úřad tohoto plátce zaregistruje a plátce je povinen přiznat v SRN zdanitelná poskytnutí části přepravy v daňovém přiznání.
Provádění zákona je v SRN velmi časově náročné.
Nejméně tři ze čtyř českých plátců registrovaných na Finančním úřadě Chemnitz-Süd podnikají v přepravě cestujících.
Ve srovnání s daným úsilím je daňový výnos, pokud je realizován, spíše nízký.
Členské státy, které vybírají DPH v souladu se článkem 46 Směrnice Rady 2006/112/EC z 28. listopadu 2006, o společném systému DPH, jsou zatíženy čas spotřebovávajícími povinnostmi bez finančně citlivého výsledku.
K zabránění nepřiměřeným nákladům k vyměření DPH by poskytnutí přeshraniční přepravy cestujících mělo být zdaněno pouze v jednom členském státě.
To by mohl být stát, kde přeprava začíná nebo kde sídlí poskytovatel.
Takové zdanění by vyžadovalo úpravu Směrnice Rady 2006/112/EC.
Daňová přiznání k DPH
Podávání a zpracování daňových přiznání k DPH v ČR
Plátce je povinen do 25 dnů po skončení zdaňovacího období podat daňové přiznání k DPH na tiskopisu předepsaném MF, a to i v případě, že mu nevznikla daňová povinnost, pokud zákon nestanoví jinak.
Vlastní daňová povinnost je splatná ve lhůtě pro podání daňového přiznání k DPH, s výjimkou daně vyměřované v souvislosti s dovozem zboží podle § 20 zákona č. 235/2004 Sb., u kterého je splatnost daně stanovena celními předpisy.
Vznikne – li v důsledku vyměření nadměrného odpočtu vratitelný přeplatek, vrátí se plátci bez žádosti do 30 dnů od vyměření nadměrného odpočtu.
Lhůta není uplatněna v případech, kdy správce daně zahájí daňové řízení týkající se plátcovy daňové povinnosti.
V souladu s ustanovením § 73 odst. 11 zákona č. 235/2004 Sb. lze nárok na odpočet daně uplatnit v řádném daňovém přiznání k DPH nejpozději za poslední zdaňovací období kalendářního roku, ve kterém mohl být nárok na odpočet daně uplatněn.
Po uplynutí této lhůty je možné nárok na odpočet daně dále uplatnit do 3 let od konce zdaňovacího období, ve kterém mohl být nárok na odpočet daně uplatněn nejdříve.
To je však možné jen formou podání dodatečného daňového přiznání k DPH.
Novela zákona č. 235/2004 Sb. účinná od 1. 1. 2005 umožňuje podání dodatečného daňového přiznání k DPH jen za období, kdy mohl být nárok na odpočet daně uplatněn poprvé.
Plátce je povinen předložit dodatečné daňové přiznání k DPH, pokud a) souhrnem oprav zvyšuje daňovou povinnost, b) provádí opravu, při které se nemění poslední známá daňová povinnost, ale pouze údaje daňovým subjektem dříve tvrzené, c) provádí opravu sazby a výše daně podle § 49 zákona č. 235/2004 Sb.
Plátce může předložit dodatečné daňové přiznání k DPH, pokud souhrnem oprav snižuje daňovou povinnost.
Dodatečné daňové přiznání k DPH je plátce povinen předložit do konce měsíce následujícího po zjištění těchto skutečností.
Podání daňového přiznání k DPH v elektronické podobě lze uskutečnit jednak prostřednictvím sítě Internet nebo na technickém nosiči dat.
Podání po Internetu lze uskutečnit jako podání s datovou zprávou opatřenou zaručeným elektronickým podpisem nebo jako podání s datovou zprávou neopatřenou zaručeným elektronickým podpisem.
V případě podání s datovou zprávou neopatřenou zaručeným elektronickým podpisem se ještě vyžaduje podání v písemné podobě, t.j. doručení počítačové sestavy správci daně (e-tiskopis).
Daňové přiznání k DPH obsahuje samostatné řádky týkající se hodnot intrakomunitárních dodání/pořízení zboží.
Hodnoty pořízení služeb jsou vykazovány na zvláštních řádcích daňového přiznání k DPH.
Některé řádky jsou využity pro účel prvotní automatizované kontroly v rámci systému ADIS.
Hodnoty dodání zboží do jiných členských států osobám registrovaným k dani v jiných členských státech se porovnají s údaji uvedenými v souhrnných hlášeních podaných českými plátci.
Hodnoty pořízení zboží z jiných členských států od osob registrovaných k dani v jiných členských státech se porovnají s hodnotami, které jsou získány prostřednictvím systému VIES ze souhrnných hlášení plátců z jiných členských států EU.
Na finančním úřadě probíhá v rámci systému ADIS test důvěryhodnosti daňových přiznání k DPH.
Tento test probíhá automaticky, neboť bez provedení testu nelze daňová přiznání k DPH vyměřit.
Test důvěryhodnosti zahrnuje výpočet kritérií důvěryhodnosti a vyhodnocení rizikových typů daňových přiznání k DPH.
Podle ustanovení § 37 odst. 1 zákona č. 337/1992 Sb. může finanční úřad tomu, kdo nesplní ve stanovené lhůtě povinnost nepeněžité povahy, vyplývající z tohoto nebo zvláštního daňového zákona, nebo uloženou rozhodnutím podle tohoto zákona, opakovaně uložit pokutu až do výše 2 000 000 Kč (67 150 EUR).
Automatizovaný daňový informační systém, který FÚ využívají k technické podpoře správy daní.
Kontrolou NKÚ bylo zjištěno, že finanční úřady většinou nevyužívaly možnost uložit plátcům za nepodání daňového přiznání k DPH pokutu.
Podávání a zpracování daňových přiznáních k DPH v SRN
V SRN rozlišujeme mezi předběžným měsíčním či čtvrtletním přiznáním k DPH a ročním přiznáním k DPH.
Ti daňoví poplatníci, kteří jsou povinni předložit předběžná přiznání k DPH, musejí i tak předložit roční přiznání k DPH.
Podat roční daňové přiznání musí dokonce i malí podnikatelé kteří nejsou povinni platit DPH.
Všeobecně jsou daňoví poplatníci povinni předložit čtvrtletní přiznání k DPH do 10. dne v měsíci následujícím po čtvrtletí, ve kterém dojde ke vzniku DPH (§18 odst. 2 UStG).
Pokud ovšem daňová povinnost DPH překročí v předcházejícím kalendářním roce 6 136 EUR nebo v případě, že se jedná o nově založený podnik, je příslušný podnikatel povinen předložit měsíční přiznání k DPH do 10. dne v následujícím měsíci.
Daňový poplatník se může také rozhodnout, že podá měsíční přiznání k DPH, pokud došlo v minulém roce ke vrácení daně, které překročilo 6 136 EUR (§18 odst. 2a UStG).
Přiznání k DPH nemusejí být podávána, pokud částka roční DPH nepřekročí 512 EUR.
Příslušná částka daňové povinnosti DPH musí být uhrazena do 10. dne v měsíci následujícím po daňovém období, ve kterém DPH vznikla.
Vrácení daně může vést k ještě podrobnějšímu šetření ze strany FÚ.
Lhůty (podle zákona) pro zpracování daňových přiznání a vrácení nadměrného odpočtu DPH neexistují.
Za účelem včasného vrácení daně je možné nabídnout zajištění částky, která má být vrácena.
Základním principem je zpracovat daňová přiznání k DPH a vrátit daň rychle.
Německý zákon o DPH stanoví možnost tuto lhůtu prodloužit (§ 18 odst. 6 UStG).
O takové prodloužení je třeba požádat samostatně.
Umožňuje předložit přiznání k DPH a uhradit příslušnou daňovou povinnost DPH o měsíc později, za předpokladu, že v případě měsíčního přiznání je uhrazena zvláštní záloha.
Tato zálohová platba bude vyrovnána oproti prosincové daňové povinnosti DPH.
Kdykoli je zjištěna chyba, musí podnikatel podat opravné daňové přiznání k DPH.
Dodatečné přiznání k DPH neexistuje.
Jakmile je roční daňové přiznání k DPH, které musí být podáno do 31. května následujícího kalendářního roku, registrováno na finančním úřadě, nemůže podnikatel opravit chybné předběžné daňové přiznání, ale pouze roční daňové přiznání k DPH.
Oprava ročního daňového přiznání k DPH ve prospěch nebo neprospěch plátce je možná během následujících 4 let po roce, ve kterém bylo podáno první roční daňové přiznání k DPH.
Po těchto čtyřech letech může být roční daňové přiznání k DPH normálně opraveno pouze v případech daňových podvodů nebo úniků.
Plátci jsou povinni podat předběžná daňová přiznání k DPH elektronicky.
Finanční úřady mohou uplatňovat výjimky z tohoto pravidla, aby zamezily nepřiměřené tvrdosti.
Podání ročního přiznání k DPH je možné v papírové podobě nebo prostřednictvím Internetu, buď s certifikací, nebo bez ní.
Pokud je uskutečněno bez certifikace, musí plátci podat přiznání ještě jednou na papíře s osobními podpisy.
V případě, že plátce nepodá přiznání k DPH, je daňová správa oprávněna provést hrubý odhad obratu daňového poplatníka.
V případě opožděného podání, může být plátci uloženo penále (maximálně ve výši 10 % daně, která má být uhrazena, či 25 000 EUR).
BRH během předchozí kontroly zjistil, že finanční úřady často nevyměřují tuto standardní pokutu.
V jiných případech, kdy finanční úřady uložily pokutu, byla částka vyměřena nedůsledně a svévolně.
Standardní pokuta proto neplní svůj cíl zkrátit průměrné zpoždění, obzvláště při podání ročního daňového přiznání k DPH.
Daňové přiznání k DPH obsahuje samostatné řádky vztahující se k hodnotám intrakomunitárních dodání/pořízení zboží.
Hodnoty pořízení služeb jsou vykazovány na zvláštních řádcích daňového přiznání k DPH.
Nezdanitelné transakce musejí být vykázány na odděleném řádku daňového přiznání/ k DPH.
V případě přiznání k DPH, která jsou předkládána v papírové podobě, musí být pořízena kopie buď prostřednictvím skeneru nebo zaměstnanci, kteří jsou tím speciálně pověřeni.
Údaje z přiznání k DPH podávaných elektronicky má pracovník finančního úřadu okamžitě k dispozici.
Jakmile jsou všechny údaje zadány do systému, pracovníci útvaru RMS je projdou a provedou výběr případů, které odpovídají určitým kritériím.
Vybraná přiznání k DPH musí pracovník finančního úřadu překontrolovat na základě kontrolní zprávy, kterou vypracuje systém.
(viz část 5.2).
Přestože daňová správa musí hrubě odhadnout výši DPH, kterou musí poplatník zaplatit, odhadnutá daň musí být tak přesná, jak je to možné.
Porovnání a vyhodnocení
V ČR podávají plátci daňové přiznání k DPH do 25 dnů po skončení zdaňovacího období.
Zdaňovacím obdobím je v závislosti na výši obratu plátce buď kalendářní čtvrtletí, nebo kalendářní měsíc.
V SRN podávají plátci předběžná daňová přiznání k DPH, a to v závislosti na daňové povinnosti v předchozím roce buď do 10 dnů po skončení kalendářního čtvrtletí, nebo měsíce.
Do 31. května následujícího roku jsou plátci povinni podat roční daňové přiznání.
Povinnost podávat roční daňové přiznání k DPH má své klady i zápory:
+ o skončení kalendářního roku je plátce schopen opravit chyby v (měsíčních předběžných) daňových přiznáních podáním jediného ročního přiznání k DPH;
– pokud plátce opraví přiznané intrakomunitární transakce, oprava nemůže být vztažena k období, za které se podává souhrnné hlášení;
– spolkové státy obvykle neporovnávají údaje z VIES o intrakomunitárních pořízeních německých plátců před zpracováním ročního přiznání k DPH.
V souladu s registrací (viz. 4.1.3) jsou němečtí plátci povinni podat roční daňové přiznání k DPH nezávisle na výši jejich obratu.
Tato povinnost umožňuje německému finančnímu orgánu prověřit maximální limit obratu pro malé podnikatele.
Odpovědný finanční úřad je navíc schopen porovnat roční přiznání k DPH s přiznáními k přímým daním a se závěrečnými účty.
V ČR jsou správci daně schopni stanovit výši plátcova obratu pouze z podaných daňových přiznání k dani z příjmu.
Na rozdíl od ČR, plátci v SRN mají povinnost podávat daňová přiznání k DPH v elektronické podobě.
Zavedení povinnosti podávat v ČR daňová přiznání elektronicky by přispělo ke zvýšení efektivnosti české daňové správy.
Souhrnná hlášení
Podávání a zpracování souhrnných hlášení v ČR
Souhrnné hlášení (dále jen „SH“) podává podle ustanovení § 102 zákona č. 235/2004 Sb. plátce, který uskutečnil dodání zboží do jiného členského státu osobě registrované k dani v jiném členském státě.
Údaje o hodnotě dodaného zboží se uvádějí vždy v české měně v členění podle jednotlivých daňových subjektů s uvedením jejich VAT ID, pod kterými jsou registrovány ve své zemi.
Údaje o poskytnutých službách se do SH neuvádějí.
SH podávají plátci s měsíčním i čtvrtletním zdaňovacím obdobím za každé kalendářní čtvrtletí do 25 dnů po jeho skončení místně příslušnému finančnímu úřadu.
Oprava chybných údajů se provádí v následném SH do 15 dnů od data zjištění chyb.
Chybné údaje uvedené v SH se vždy nahrazují údaji uvedenými v následném SH.
Stejně jako daňová přiznání mohou plátci i SH podat v elektronické podobě.
V případě, že plátce nepodá SH nebo následné SH a měl je podle zákona č. 235/2004 Sb. podat, vyzve jej správce daně k jeho podání a zároveň jej poučí o následcích v případě nepodání SH nebo následného SH, tedy o tom, že správce daně je dle § 37 zákona č. 337/1992 Sb. oprávněn za nesplnění povinností nepeněžité povahy opakovaně uložit pokutu až do výše 2 000 000 Kč (67 150 EUR).
Kontrolou NKÚ bylo zjištěno, že finanční úřady většinou nevyužívaly možnost uložit plátcům pokutu za nesplnění jejich zákonných povinností.
Zejména v případě podávání SH nejsou daňové subjekty dostatečně motivovány k plnění svých povinností, protože nepodání SH nemá vliv na daňovou povinnost DPH.
Správce daně je povinen dle § 102 odst. 5 zákona č 235/2004 Sb. údaje v SH, případně v následném SH, prověřit, případné nejasnosti odstranit a údaje využít pro stanovení daňové povinnosti.
V případě nesouladu údajů v SH a údajů v příslušných (plátci s měsíčním zdaňovacím obdobím) nebo příslušném (plátci s čtvrtletním zdaňovacím obdobím) daňovém přiznání k DPH by měl správce daně ověřit správnost přiznané daňové povinnosti uvedené v daňovém přiznání k DPH.
Chybné údaje v SH daňový subjekt odstraní podáním následného SH sám, nebo k tomu může být vyzván.
Správce daně opraví údaje o dodání zboží do jiných členských států v systému ADIS v případě, že:
– plátce neprokáže údaje uvedené v SH (nebo následném SH), přičemž je opraví podáním následného SH,
– správce daně prokázal, že údaje uvedené plátcem v SH nebo následném SH nejsou pravdivé.
Správce daně vložením opravy bez podání následného SH plátcem nenahrazuje podání daňového subjektu, pouze upravuje údaje v databázi VIES tak, aby byly aktuální, úplné a přesné.
Údaje ze SH se odesílají do příslušných členských států.
Může je odesílat a přijímat pouze národní orgán finanční správy, určený ke spolupráci s ostatními členskými státy v oblasti DPH; to je CLO (v ČR plní tuto funkci MF, oddělení Mezinárodní spolupráce při správě DPH (CLO).
O_MCTL je automatická zpráva, kterou CLO obdrží z jiných členských států.
Obsahuje veškerá chybná VAT ID uvedená v odeslaných řádcích SH.
Pokud je chybné VAT ID použito v některém z přenesených běžných řádků SH nebo následného SH, je proveden záznam do tabulky chybných VAT ID.
Tabulka obsahuje tzv. "Oznámení o pochybnosti k VAT ID".
Správce daně údaje prověří a zaznamená do systému výsledek ověření.
Při pořízení zboží z jiného členského státu je plátce povinen přiznat DPH a uvést hodnoty pořízení na oddělených řádcích daňového přiznání k DPH.
Vybrané případy nesrovnalostí v hodnotě pořízeného zboží deklarovaného českým plátcem v jeho daňovém přiznání k DPH a v hodnotě dodaného zboží tak, jak ji uvedli plátci z jiných členských států ve svých SH, jsou zaslány z CLO na finanční úřad k prověření.
Správci daně mají povinnost nesrovnalosti prošetřit.
Může dojít ke třem situacím:
a) Hodnota deklarovaná českým plátcem v příslušných řádcích daňových přiznání k DPH je nižší než hodnota dodání, kterou deklarují plátci z EU.
V tomto případě správce daně prověří správnost údajů.
b) Výše rozdílu je 0.
K této situaci může dojít buď změnou údajů v EU (zahraniční dodavatel opraví svoje SH) nebo změnou údajů v daňovém přiznání k DPH (český daňový subjekt sám v mezidobí podá dodatečné daňové přiznání k DPH).
V tomto případě je na uvážení správce daně, zda i přes tuto skutečnost bude ověřovat správnost údajů v daňovém přiznání k DPH.
c) Hodnota pořízení zboží z jiných členských států, kterou český plátce daně uvedl v příslušných řádcích daňového přiznání k DPH, je vyšší než hodnota dodaného zboží deklarovaná plátci z EU.
I zde je na uvážení správce, zda bude ověřovat správnost údajů.
Po prověření rozdílu a objasnění příčin jeho vzniku uvede správce daně do ADIS výsledek ověření.
Výsledky prověření jsou přenášeny zpět na CLO.
Počty případů zaslaných z CLO na finanční úřady k prověření za jednotlivá čtvrtletí roku 2005 zobrazuje graf č. 1 (pozn. zdroj: MF).
Výše uvedený graf č. 1 dokládá, že počet případů předaných ze CLO na finanční úřady za jednotlivá čtvrtletí roku 2005 klesal.
K výraznému poklesu počtu došlo za 4. čtvrtletí 2005. CLO zvýšilo minimální finanční limit, mj. s ohledem na možnost zasílání žádostí o informace do ostatních členských států EU.
Nesrovnalost mezi údaji z daňových přiznání k DPH a údaji z EU nemusí být vždy způsobena chybou na straně tuzemského plátce.
Může se také jednat o chybu na straně plátců z EU nebo o chybu vzniklou tím, že v jednotlivých členských státech EU mohou být některé typy transakcí uváděny do SH odlišným způsobem.
Nejčastější důvody nesrovnalostí v hodnotách vykázaných transakcí zjištěné na kontrolovaných finančních úřadech jsou uvedeny tabulce č. 1.
Podávání a zpracování souhrnných hlášení v SRN
Podnikatelé, kteří uskutečňují intrakomunitární dodání ze SRN do jiných členských států EU nebo se podílejí na trojstranných transakcích, jsou povinni podávat jednou za čtvrt roku SH, ve kterých jsou uvedena intrakomunitární dodání podle příjemců (§ 18a odst. 1 UStG).
SH musí být podáno do 10. dne v měsíci následujícím po příslušném kalendářním čtvrtletí.
Pokud je povoleno prodloužení této lhůty v případě předběžných přiznání k DPH, platí to také pro SH.
SH musejí být dodána CLO.
Od 1. ledna 2007 musejí být podána elektronicky.
Výjimky mohou být povoleny příslušnými finančními úřady určitým daňovým poplatníkům, aby se zamezilo nepřiměřené tvrdosti.
V případech, ve kterých si daňoví poplatníci uvědomí, že v SH jsou uvedeny chybné údaje, jsou povini předložit do jednoho měsíce opravné hlášení.
V případě, že daňoví poplatníci nepodají SH, CLO zahájí řízení s cílem vymoci předložení tohoto hlášení.
Součástí tohoto postupu je: – první upomínka – druhá upomínka spojená s hrozbou pokuty/penále a – vyměření penále.
Přestože německý daňový zákoník umožňuje uložit pokutu do výše 25 000 EUR (§ 329 AO), vyměřuje CLO pokuty ve třech krocích, v částkách 125, 250 a 500 EUR.
Mimo to, § 26a odst. 1 č. 5 UStG stanoví, že plátci jednají nezákonně, pokud záměrně nebo z nedbalosti nepodají řádně SH, podají je neúplné, nepodají je včas nebo pokud vůbec neopraví či opraví pozdě SH.
Tento přečin může být potrestán pokutou do 5 000 EUR.
Údaje o intrakomunitárních dodáních nemůže zadávat do VIES finanční úřad, protože zpracování SH je výhradním úkolem CLO.
Údaje SH jsou ukládány pouze v systému CLO.
Údaje ze SH jsou proto finanční úřad vizuálně k dispozici pouze po jejich zpracování na CLO.
Lhůty pro zpracování SH jsou stanoveny v Nařízení Rady (ES) č. 1798/2003.
Údaje z SH musejí být uloženy v průběhu tří měsíců následně po příslušném kalendářním čtvrtletí.
V případě uvedení nesprávných VAT ID v SH německých plátců obdrží CLO z jiného členského státu kódy O_MCTL.
CLO kontaktuje konkrétního podnikatele a požádá jej o správné údaje.
Pokud se CLO nepodaří získat správné informace, je případ předán příslušným finančním úřadům.
Je pak na těchto finančních úřadech, aby si vyžádal správné údaje.
BRH během kontroly zjistil, že většina podnikatelů VAT ID na žádost CLO opravila.
Ovšem výzva, hrozba a vyměření tří dodatečných pokut zabírá v případech, kdy může být plátce zapojen v přeshraničním karuselovém podvodu, příliš mnoho času.
Tyto případy, které byly nakonec ohlášeny příslušným finančním úřadům, byly obvykle dokončeny během jednoho nebo dvou měsíců.
Finanční úřad zamítnul osvobození vykázaných intrakomunitárních dodání v 73 % těchto případů.
Když plátce poskytnul správné VAT ID, finanční úřad jej požádal, aby podal na CLO opravené SH, neboť finanční úřady nemohou samy opravit údaje ve VIES.
BRH zjistil, že ani finanční úřady, ani CLO nekontrolovaly podání opraveného SH, takže plátci často žádosti nevyhověli.
Vzhledem ke skutečnosti, že CLO nemá přístup k údajům z přiznání k DPH, srovnání údajů o dodání zboží přiznaných v přiznání k DPH a v SH se neuskuteční před předložením těchto údajů CLO ostatních členských států.
Tuto kontrolu mohou provádět pouze finanční úřady a obvykle je uplatňována při přípravě kontroly DPH.
Údaje získané z jiných členských států jsou zpracovány na CLO.
Jsou vybrána nesprávná VAT ID a následně jsou předložena příslušným členským státům.
Tyto údaje jsou používány pro účely kontroly pořízení prováděné finančními úřady.
Jakmile jsou zadány do systému, CLO je překontroluje na základě srovnání s údaji z předcházejících kalendářních čtvrtletí.
V případě, že odpovídají určitým kritériím (viz 5.2), jsou vytvořeny kontrolní informace a odeslány příslušným finančním úřadům.
Tento postup je uplatňován trvale, zatímco sestavení údajů o pořízení zboží nebo služeb pro všechny plátce DPH je vytvářeno později a předloženo finančním úřadům.
RMS instalovaný pro účely postupu posuzování následně tyto údaje překontroluje s údaji o intrakomunitárních pořízeních.
Tento systém kompletně pokrývá ty podnikatele, kteří nemají plný nárok na odpočet DPH.
Porovnání a vyhodnocení
V ČR podávají plátci, kteří uskutečnili dodání zboží do jiného členského státu osobě registrované k dani v jiném členském státě, SH do 25 dnů po konci kalendářního čtvrtletí místně příslušnému finančnímu úřadu.
Finanční úřady zpracují SH a údaje předají na CLO.
Hodnoty dodání zboží do jiného členského státu, uvedené plátci v SH, jsou na finančních úřadech porovnávány s hodnotami dodání zboží do jiného členského státu, uvedenými těmito plátci v daňových přiznáních k DPH.
Výsledky porovnání jsou využity v rámci vyměřovacího řízení.
V SRN jsou plátci, kteří uskutečnili intrakomunitární dodání, povinni podávat čtvrtletně SH, a to do 10. dne následujícího kalendářního čtvrtletí.
SH plátci podávají na CLO, od 1. 1. 2007 v elektronické podobě.
Finanční úřady mají informace ze SH k dispozici teprve po jejich zpracování na CLO.
Plátci z ČR i SRN uvádějí v SH pouze dodání zboží, poskytnutí služeb se v SH neuvádí.
Narozdíl od českých finančních úřadů, německé finanční úřady nejsou schopny samy opravit chybné řádky podaných SH.
Následkem tohoto omezeného přístupu k údajům německého systému VIES nebyla chybná VAT ID opravena, i když plátce poskytnul FÚ správné VAT ID.
Německá daňová správa neporovnává údaje o intrakomunitárních dodáních, které jsou uvedeny v daňovém přiznání k DPH německého plátce a jeho SH.
Rozdíly mezi údaji těchto dvou výkazů nejsou obvykle zjištěny před tím, než německé CLO poskytne údaje z VIES do jiných členských států.
Vzhledem k zjištěním BRH je zřejmé, že porovnání by zvýšilo spolehlivost předávaných údajů ve VIES.
Údaje o dodání zboží českým plátcům, doručené z jiných členských států, jsou v ČR porovnávány s údaji o pořízení zboží z jiných členských států deklarovanými českými plátci v jejich daňových přiznáních k DPH.
Porovnávání provádí CLO zvlášť za každé kalendářní čtvrtletí.
Nejvýznamnější případy nesrovnalostí jsou předávány na finanční úřady jako upozornění na možné chyby v daňových přiznáních plátců.
Narozdíl od české daňové správy, nekontroluje německá daňová správa obvykle zdanění intrakomunitárních pořízení.
Taková obecná kontrola je zpracována pouze pro plátce, kteří nemají plný nárok na odpočet DPH.
Mimoto německá daňová správa kontroluje zdanění intrakomunitárních pořízení jiných plátců pouze, pokud RMS vyprodukuje kontrolní upozornění nebo pokud je plátce určen pro kontrolu tak jako tak.
Tento postup odlehčuje finanční úřady od nutnosti objasnit důvody každého rozdílu.
Na druhou stranu, odhalování podvodů na DPH závisí na kvalitě RMS.
Potírání karuselových podvodů vyžaduje nepřetržitě aktualizované informace o intrakomunitárních pořízeních co nejdříve je to možné.
Současný systém SH, specielně VIES, poskytuje finančním orgánům informace, které mohou být až šest měsíců staré.
Tato prodleva může být zkrácena až o čtyři měsíce, pokud budou plátci podávat SH měsíčně.
Měsíční podávání by nebylo významným zvýšením byrokratických nákladů, protože většina plátců v ČR a SRN je povinna podávat měsíčně daňová přiznání k DPH – a SH nevyžaduje žádné další informace oproti daňovému přiznání.
K zabránění byrokratickým nákladům může být podání SH spojeno s podáním daňového přiznání k DPH.
Povinnost podávat SH měsíčně by nicméně způsobila více časových neshod mezi vykázáním intrakomunitárního dodání a intrakomunitárního pořízení a mohla by zvýšit tok dat mezi jednotlivými CLO.
Německá federální vláda v roce 2006 zvažovala obecné ustanovení měsíčních SH.
Jeho uskutečnění selhalo z důvodu pochybností federálních států.
Ty se obávaly, že měsíční předkládání údajů z VIES na CLO jiných členských států by mohlo vést k nedorozuměním a zmatku.
Ve skutečnosti, pokud by povinnost měsíčního podávání SH a měsíční předávání údajů měly být účinné, měsíční aktualizace systému VIES by vyžadovala evropský standard měsíčních SH.
Statistické údaje o dodání a pořízení zboží mezi ČR a SRN
V rámci zahraničního obchodu představuje SRN pro ČR nejvýznamnějšího obchodního partnera.
Celkové objemy intrakomunitárních transakcí se zbožím, uskutečněných mezi ČR a SRN, jsou uvedeny v tabulce č.2.
Obě SAI si vyžádaly údaje o počtu chybných DIČ nebo VAT ID, obsažených ve zprávách O_MCTL předaných mezi ČR a SRN za jednotlivá čtvrtletí kontrolovaného období.
Tyto údaje jsou obsaženy v následujících tabulkách.
Údaje vykazují podstatné rozdíly.
Příčinou těchto rozdílů může být různý základ pro určování počtu zpráv O_MCTL.
Zatímco české CLO vztahuje jejich počty ke kalendářnímu čtvrtletí, za které byla podána SH, německé CLO vztahuje jejich počty ke kalendářnímu čtvrtletí, ve kterém byla zpráva O_MCTL přijata.
Mezinárodní výměna informací úrovně 3
Provádění mezinárodní výměny informací v ČR
Mezinárodní výměna informací umožňuje správcům daně získávat z jiných členských států informace, týkající se intrakomunitárních obchodních transakcí a plátců, kteří tyto transakce uskutečnili.
Nařízení Rady (ES) č. 1798/2003, o správní spolupráci v oblasti daně z přidané hodnoty a o zrušení nařízení (EHS) č. 218/92, rozlišuje mezi dvěma základními kategoriemi výměny informací, a to výměnu informací na žádost a výměnu informací bez předchozí žádosti.
Mezinárodní výměna informací na žádost se realizuje formou tzv. žádostí o informace (dále jen „ŽOI“), s využitím standardizovaných formulářů SCAC.
Správci daně z ČR odesílají své ŽOI, resp. odpovědi na doručené ŽOI prostřednictvím finančních ředitelství na CLO, které zajišťuje překlad informací uvedených na standardizovaných formulářích SCAC do cizího jazyka a jejich odeslání do jiných členských států.
CLO také zabezpečuje příjem ŽOI z jiných členských států a odpovědí na odeslané ŽOI, jejich překlad do češtiny a distribuci místně příslušným správcům daně k vyřízení.
V čl. 8 Nařízení Rady (ES) č. 1798/2003 je stanovena maximální lhůta pro vyřízení ŽOI na 3 měsíce od přijetí žádosti.
Kontrole NKÚ byly podrobeny všechny ŽOI, předané v průběhu kontrolovaného období mezi ČR a SRN.
Z celkového počtu 94 ŽOI, přijatých v ČR ze SRN, bylo 70 případů (tj. 74,5 %) vyřízeno ve stanovené tříměsíční lhůtě, dalších 23 případů (tj. 24,5 %) bylo vyřízeno po této lhůtě a na zbývající 1 případ nebyla do doby kontroly NKÚ odpověď do SRN odeslána.
Podrobnější informace o lhůtách, ve kterých byly z ČR odeslány odpovědi na ŽOI přijaté ze SRN, obsahuje graf č. 2.
Z celkového počtu 335 ŽOI odeslaných z ČR do SRN byla na 136 případů (tj. 40,6 %) odpověď doručena ve stanovené tříměsíční lhůtě, dalších 179 (tj. 53,4 %) žádostí bylo zodpovězeno po této lhůtě a na 19 případů (tj. 5,7 %) nebyla do doby kontroly NKÚ odpověď ze SRN doručena (ve zbývajícím 1 případě nebylo z předaných údajů možné určit, kdy byla odpověď ze SRN doručena).
Podrobnější informace o lhůtách, ve kterých byly do ČR doručeny odpovědi na ŽOI odeslané do SRN, obsahuje graf č. 3.
Procentuální vyjádření hodnot intrakomunitárních transakcí, uvedených v ŽOI předaných mezi ČR a SRN, obsahuje graf č. 4.
Jak je patrné z výše uvedeného grafu, hodnota obchodních transakcí, prověřovaných prostřednictvím ŽOI, se nejčastěji pohybovala v pásmu nad 60 000 EUR.
Mezinárodní výměna informací bez předchozí žádosti probíhá buď formou automatické, resp. strukturované automatické výměny informací, nebo formou spontánní výměny informací.
Správcům daně z jiných členských států jsou často bez předchozí žádosti předávány informace, které pro ně mohou mít význam při správě DPH.
V ČR jsou veškeré informace shromažďovány na CLO.
Informace jsou mezi jednotlivými členskými státy předávány elektronicky.
„Automatickou výměnou“ se podle Nařízení Rady (ES) č. 1798/2003 rozumí systematické sdělování předem určených informací do jiných členských států, a to bez předchozí žádosti a v předem stanovených pravidelných intervalech.
„Strukturovanou automatickou výměnou“ se pak rozumí systematické sdělování předem určených informací do jiných členských států, a to bez předchozí žádosti a jakmile je daná informace k dispozici.
ČR poskytuje jiným členským státům informace o dodání nových dopravních prostředků formou automatické výměny.
Tyto informace jsou pro správce daně k dispozici z tiskopisu Hlášení o dodání nového dopravního prostředku podle § 19 zákona č. 235/2004 Sb. a z kopie vystaveného daňového dokladu.
Správce daně vyplní při zpracování výše zmíněného tiskopisu potřebná data do speciálně vytvořené šablony a předá je obratem kontaktnímu pracovníkovi na finančním ředitelství, kde jsou tyto údaje shromažďovány a ve stanoveném termínu, tj. nejpozději do dvou měsíců od konce čtvrtletí, ve kterém byly tyto informace k dispozici, předány CLO k následnému zpracování a předání do jiných členských států.
Dále ČR poskytuje ostatním členským státům informace o zásilkovém prodeji, který je osvobozen od DPH v členském státě původu, informace o operacích uvnitř EU, které se jeví jako neoprávněné a informace o potenciálních „missing traders“.
Uvedené informace jsou do jiných členských států zasílány formou spontánní výměny pomocí formuláře SCAC.
Provádění mezinárodní výměny informací v SRN
V SRN iniciuje jak žádosti o informace, tak zpracování spontánních informací místně příslušný finanční úřad.
Finanční úřady odesílají vyplněný formulář SCAC 2004 emailem přímo německému CLO, které předává formuláře SCAC zahraničním CLO.
Finančním úřadům byl dán pokyn, aby psaly své žádosti o informace nebo vlastní spontánní informace pouze v němčině; dokonce i používaný formulář SCAC není vícejazyčný.
Polovina německých žádostí o informace, kontrolovaných BRH byla odeslána s cílem zajistit zdanění intrakomunitárního pořízení v jiném členském státě, případně prokázat osvobození intrakomunitárního dodání ze SRN do jiného členského státu od daně.
Jestliže německé CLO obdrží žádost o informace z jiného členského státu, provede kontrolu hodnoty dodání zboží nebo poskytnutí služeb uvedených v žádosti pro minimální limit 15 000 EUR.
Pokud pro tuto žádost neexistuje přiměřený důvod, německé CLO zamítne jakoukoli žádost obsahující částku nižší než tento stanovený limit.
Kromě toho německý CLO překládá volné texty formuláře SCAC [(B1-17) nebo (E)], pokud tyto texty nejsou v němčině ani v angličtině.
Pro zodpovězení žádosti o informace, CLO odešle žádost příslušnému finančnímu úřadu s poukázáním na tříměsíční lhůtu.
Neexistují žádné další lhůty pro zpracování žádostí na konkrétních organizačních úrovních daňové správy.
Přestože německé CLO má technické podmínky pro sledování uplynulých časových lhůt, postrádá dostatečné personální kapacity, které by umožňovaly upozornit finanční úřady na zodpovězení nevyplněných žádostí o informace.
Finanční úřady získají potřebné informace odesláním dopisu daňovému poplatníkovi nebo provedením auditu.
Auditoři obvykle volí mezi dvěma odlišnými typy auditů: speciálním auditem DPH, který se týká jakéhokoli zdanitelného procesu za období několika měsíců nebo takzvanou inspekci DPH, která se může týkat pouze jedné obchodní operace, která byla provedena nedávno.
Tento krátký a ﬂexibilní typ auditu nevyžaduje žádné oznámení daňovému poplatníkovi a prokázal svou prospěšnost při šetření jednotlivých zdanitelných obchodních operací.
V rámci automatické výměny bez předchozí žádosti poskytuje SRN jiným členským státům informace – o VAT ID přidělených plátcům, kteří jsou rezidenty v jiných členských státech, – o vrácení daně na vstupu plátcům, kteří jsou rezidenty v jiných členských státech.
SRN se navíc zavázala poskytovat jiným členským státům následující informace prostřednictvím strukturované automatické výměny:
a. Dodání nových dopravních prostředků podnikatelům bez použití jejich VAT ID, b. zasílání nebo katalogový prodej v jiných členských státech, který není zdanitelný v SRN, c. významné rozdíly mezi intrakomunitárními pořízeními deklarovanými plátcem a údaji z VIES, poskytnutými jinými členskými státy, d. intrakomunitární dodání zboží, které německý plátce nevykázal v SH, protože s dodáními zacházel jako s tuzemskými transakcemi, e. potenciální „missing trader“, který uskutečnil intrakomunitární transakce nezávisle na platnosti jejich VAT ID, f. podnikatelé, kteří dodali zboží potenciálním „missing traders“ nebo těm příjemcům, kteří zneužili svoje VAT ID.
Porovnání a vyhodnocení
Odeslání ŽOI nebo spontánních informací iniciují jak v ČR, tak v SRN místně příslušné finanční úřady, které zasílají vyplněný formulář SCAC na CLO.
Zatímco české CLO využívá dvojjazyčný formulář SCAC (čeština – angličtina) a odesílané informace překládá do anglického, resp. německého jazyka, německé finanční úřady se řídí pokynem, podle kterého mají psát ŽOI nebo spontánní informace pouze v němčině na jednojazyčném formuláři.
Německé CLO nezabezpečuje překlad německých textů.
Prověřením ŽOI předaných v období od 1. 5. 2004 do 31. 12. 2005 mezi ČR a SRN zjistil NKÚ, že česká daňová správa vyřídila ve stanovené tříměsíční lhůtě 74,5 % doručených žádostí, zatímco ŽOI odeslané do SRN byly německou daňovou správou vyřízeny ve stanovené lhůtě pouze ve 40,6 % případů.
Přestože německé CLO upozorňuje finanční úřady na tříměsíční lhůtu, nesleduje uplynulé časové lhůty.
Výsledkem chybějících upozornění je velké množství opožděných odpovědí na ŽOI.
Z důvodu těchto problémů doporučil BRH provádět na CLO pravidelné upozorňování.
Situace se již zlepšila.
Podle posledních informací německé CLO nyní upozorňuje finanční úřady na zodpovězení nedokončených odpovědí na ŽOI.
Řízení rizik v oblasti DPH
Řízení rizik v ČR
V ČR se řízením rizik v oblasti DPH zabývá několik útvarů na různých organizačních úrovních daňové správy.
V rámci MF se problematikou řízení rizik a boje proti podvodům v oblasti DPH zabývají následující útvary:
Oddělení Metodiky a výkonu DPH a v rámci něj referát Řízení rizik v oblasti DPH, který mj. řídí výběr rizik možných daňových úniků a vyhodnocuje trendy těchto rizik na tuzemské i komunitární úrovni.
Celostátně koordinuje fungování úlohy Důvěryhodnosti daňových přiznání DPH a využití dat ze systému VIES z hlediska rizik daňových úniků v rámci intrakomunitárních transakcí.
Na základě údajů z obchodní bilance ČR vyhodnocuje rizikové komodity, zpracovává koncepčně řízení rizik v oblasti DPH a spolupracuje v této oblasti s příslušnými institucemi EU a s jinými členskými státy.
Oddělení Mezinárodní spolupráce při správě DPH, které mj. zajišťuje výměnu informací v oblasti DPH, podílí se na vytváření a udržování informačních databází, analyzuje údaje z jiných členských států obsažené v systému VIES, zajišťuje informovanost veřejnosti a zajišťuje další formy mezinárodní spolupráce ve smyslu Nařízení Rady (ES) č. 1798/2003.
Obě SAI si vyžádaly údaje o počtu chybných DIČ nebo VAT ID, obsažených ve zprávách O_MCTL předaných mezi ČR a SRN za jednotlivá čtvrtletí kontrolovaného období.
Tyto údaje jsou obsaženy v následujících tabulkách.
Údaje vykazují podstatné rozdíly.
Příčinou těchto rozdílů může být různý základ pro určování počtu zpráv O_MCTL.
Zatímco české CLO vztahuje jejich počty ke kalendářnímu čtvrtletí, za které byla podána SH, německé CLO vztahuje jejich počty ke kalendářnímu čtvrtletí, ve kterém byla zpráva O_MCTL přijata.
Oddělení Metodiky daňové kontroly a vyhledávání, které mj. provádí analýzu rizik v rámci metodického řízení daňových kontrol a v souladu s analýzou rizik stanovuje priority zaměření daňových kontrol v plánech finančních ředitelství, zpracovává analýzy rizik v rámci omezování daňových úniků, včetně shromažďování poznatků získaných při správě daní i z jiných zdrojů a navrhuje opatření k omezování daňových úniků.
Na finančních ředitelstvích jsou zřízena vyhledávací oddělení, která provádějí mj. vyhledávání daňových subjektů a oblastí, které jsou rizikové z hlediska výskytu daňových podvodů (např. internetové obchody, zlato, farmaceutický průmysl), vyhledávání neregistrovaných daňových subjektů z hlediska rizik daňových úniků (např. z oblasti internetových služeb, zprostředkování práce, rozhlasových a tiskových služeb apod.), analýzu vazeb řetězcových podvodů a předávání informací územním finančním orgánům.
Na vybraných 12 finančních úřadech jsou zřízena oddělení specializované kontroly.
Mají krajskou působnost, daňové kontroly mimo územní působnost finančních úřadů provádějí na základě pověření.
Potřeba zřídit oddělení specializovaných daňových kontrol vyplynula na základě přibývajících zjištění nových a dokonalejších forem daňových úniků, které se vyskytují především u subjektů propojených do řetězců.
Tato oddělení se zaměřují na kontrolu daňových subjektů dle požadavků vyhledávacích oddělení, daňových subjektů se specifickou činností a nadnárodní společnosti a daňové subjekty velkého rozsahu činnosti z hlediska velikosti obratu.
Do systému ADIS byly integrovány následující mechanismy sloužící k omezení rizik v oblasti DPH: – úloha Důvěryhodnost daňových přiznání DPH, sloužící k vyhodnocení rizikovosti podaných daňových přiznání, – úloha Výběr daňových subjektů ke kontrole, umožňující vybírat na základě zvolených kritérií plátce ke kontrole, – úloha VIES, prostřednictvím které mají správci daně přístup k údajům poskytovaným z ostatních členských států EU.
Úloha VIES umožňuje mj.: – prověřovat platnost VAT ID plátců z jiných členských států, – získávat z jiných členských států hodnoty zboží dodaného českému plátci, deklarované v SH všemi jeho dodavateli z jiných členských států, – vygenerovat sestavu plátců, kteří nepodali SH, – provést formální kontrolu údajů, které plátci z ČR uvedli v SH, před odesláním těchto údajů do jiných členských států, – vygenerovat sestavu plátců, u kterých se údaje o dodání zboží do jiných členských států uvedené v daňových přiznáních k DPH neshodují s údaji v SH, – vygenerovat sestavu plátců, u kterých se hodnota pořízení zboží z jiných členských států uvedená v daňových přiznáních k DPH neshoduje s údaji deklarovanými v SH všemi jeho dodavateli z jiných členských států.
V rámci činnosti k omezování rizik daňových úniků mají správci daně přístup do registrů orgánů státní správy jako je např. obchodní rejstřík, katastr nemovitostí, registr motorových vozidel, registr živnostenského podnikání atd.
Podrobnější informace jsou uvedeny v kapitole 4.4.1 Podávání a zpracování souhrnných hlášení v ČR.
Řízení rizik v SRN
Vzhledem k federativní (spolkové) struktuře SRN se federální daňová správa (zejména CLO) a daňové správy 16 spolkových států podílejí na vývoji a provozování RMS.
Přestože existují společné pracovní skupiny pro vývoj, ani CLO, ani daňové správy federálních států nesdílejí zcela konzistentní databázi.
Na úrovni CLO, shromažďuje útvar ST I 2 (dále jen „KUSS“ – koordinační útvar pro speciální audity DPH a daňová šetření) zjištění kontroly týkající se daňových podvodů ve zvláštní databázi zvané OPUS.
KUSS zavedl ve spolupráci s finančními úřady novou databázi zvanou ZAUBER určenou pro přenos názvů firem daňových podvodníků „missing traders“.
KUSS koordinuje související případy vnitrostátních i přeshraničních daňových podvodů.
Zkušenosti KUSS jsou promítány do vývoje RMS v pracovních skupinách.
Kromě toho jsou specialistům několika dalších útvarů CLO a MF svěřeny povinnosti a pravomoci spojené s RMS.
Na úrovni CLO je zavedena formální kontrola složení VAT ID jiných členských států v SH podaných německými plátci.
Tato formální kontrola je provedena před poskytnutím údajů z SH do jiných členských států, ke zlepšení srozumitelnosti a využití poskytnutých údajů VIES (viz 4.4.2).
Ověření platnosti VAT ID uvedených v SH je provedeno na základě kódů O_MCTL poskytnutých jinými členskými státy (pro postup opravování neplatného VAT ID, viz. také 4.4.2).
Kromě toho je RMS na CLO založen na údajích systému VIES předávaných jinými členskými státy a vytváří několik typů kontrolních zpráv založených na několika charakteristikách, které obvykle figurují v tzv. karuselových obchodních operacích, za účelem zjišťování potenciálních „missing traders“.
Finanční úřady spolkových států mají instrukci, aby tyto kontrolní zprávy zpracovávaly a v některých případech podávaly zprávy o výsledcích svých zjištění CLO.
Zjištění auditu BRH potvrdila, že je nezbytné vzít v úvahu všechny dostupné charakteristiky, má-li být s dostatečnou pravděpodobností předpokládána existence případu daňového podvodu (místo výhradního zaměření na obrat společnosti).
BRH proto navrhl MF, aby při zpracování zpráv byly zohledněny různé charakteristiky.
RMS by měl postihovat i jiné skutečnosti, jako například platební chování (morálku) daňového poplatníka, obor (hospodářské činnosti) nebo strukturu akcionářů.
Druhá úroveň RMS je zpracovávána v daňových správách spolkových států a zaměřena na zpracování daňových přiznání k DPH.
RMS například generuje seznam těch plátců, kteří vykázali v daňových přiznáních intrakomunitární dodání.
Tento seznam je zaslán na CLO ke sledování úplného podání SH.
Kromě toho tento typ RMS porovnává intrakomunitární pořízení, vykázaná v plátcově ročním daňovém přiznání k DPH, s údaji ze systému VIES.
Daňové správy spolkových států se snaží vyhnout srovnávání čtvrtletních údajů, protože toto srovnávání by odhalilo příliš mnoho nesouhlasných údajů, které jsou připisovány jiným důvodům než daňovým únikům nebo daňovým podvodům; například:
– odlišná doba realizace intrakomunitární transakce podle názoru dodavatele na jedné straně a příjemce na straně druhé;
– odlišné účtování o prodejních slevách a prodejních akcích (pobídkách) a jejich odlišné vykazování v daňovém přiznání.
Kromě srovnávání údajů z daňových přiznání k DPH a systému VIES mnohé spolkové státy zavedly prvky RMS, které jsou založeny na údajích daňových přiznání k DPH a některých jiných skutečnostech (jako například struktuře názvu firmy, věku akcionářů, počtu zaměstnanců a platebním chování/ morálce daňového poplatníka).
Bavorsko zavedlo RMS založený na pravidlech, která umožňují týmu specialistů na daňové podvody (dále jen manažeři rizika) naprogramovat vlastní pravidla pro vyčleňování potenciálních pachatelů daňových podvodů.
Tento RMS je aplikován v okamžiku, kdy finanční úřady zpracovávají měsíční daňové přiznání k DPH.
Příslušný finanční úřad tedy obdrží doporučení vytvořené RMS před stanovením DPH.
Protože tento RMS není schopen promítat do své činnosti aktuální zjištění, manažeři rizika musejí upravit příslušná pravidla na základě zpětné vazby finančních úřadů.
Správní obvod Meklenbursko-Západní Pomořansko naprogramoval adaptivní umělou neuronovou síť s údaji daňových souborů, ve kterých kontrola odhalila daňové úniky.
Na základě těchto údajů je RMS schopen zjistit charakteristiku daňového úniku.
RMS vytváří jednou měsíčně seznam daňových souborů, u kterých existuje podezření z daňového úniku.
Příslušné finanční úřady využívají tento seznam jako podklad pro rozhodování o auditu navrhovaných daňových poplatníků.
Po provedení auditu musejí auditoři podat zprávu o svých zjištěních, aby mohly být výsledky seznamu promítnuty do RMS.
Správní oblast Severní Porýní-Vestfálsko používá adaptivní umělou neuronovou síť, která je kombinována se systémem fuzzy, založeným na pravidlech.
Na základě velkého počtu údajů posuzovaných daňových přiznání k DPH a některých jiných skutečností tento neuronový-fuzzy systém či systém výběru potenciálně užitečných informací (tzv. data-mining system) vypočítává pravděpodobnost, že se určitý daňový poplatník dopustil daňového podvodu.
Poté sestavuje měsíční seznam potenciálních pachatelů podvodů.
Místní finanční úřady využívají tento seznam jako podklad pro výběr příslušných daňových poplatníků ke kontrole a oznamují zjištění kontroly středisku pro zpracování údajů.
Zavádění některého z těchto tří RMS v ostatních spolkových zemích dále probíhá.
Vzhledem k tomu, že žádný z těchto tří RMS není založený na totožném přístupu, zdá se být pro řešení daňových podvodů užitečná kombinace všech systémů.
Zůstává otázkou zda tento systém povede k očekávaným výsledkům.
Porovnání a vyhodnocení
Přestože v této zprávě nemohou být diskutována specifická kritéria RMS v ČR a SRN, NKÚ a BRH zjistily, že každý členský stát vyvinul svůj vlastní RMS.
Stejně jako rozdílné přístupy ve třech spolkových státech SRN, RMS každého státu EU má své silné stránky a slabiny.
Daňové orgány členských států EU v současné době diskutují nové tendence a nové modely přeshraničních podvodů na DPH.
Podvody na DPH – zvláště karuselové podvody – se neukazují být národním, ale spíše evropským problémem.
Plátci v podvodných aktivitách jednají současně nejen v jednom členském státě, ale ve více státech.
Účinný RMS nemůže být vyvinut pouze jedním členským státem.
Úspěšná kritéria, složky a přístupy RMS musí být vyměňovány a zavedeny v každém členském státě EU, jinak si podvodníci vyberou členský stát s nejslabším RMS.
Ztráta na DPH zapříčiněná podvodem v EU nemusí zasáhnout členský stát iniciátora podvodu.
Každý členský stát, který je zahrnut do podvodných aktivit, může být postižen.
Proto by měla existovat evropská výměna a diskuse o RMS.
Vybraná kontrolní zjištění při ověřování obchodních transakcí
V rámci spolupráce na realizaci paralelních kontrolních akcí prověřily NKÚ a BRH kvalitu a využití informací o vybraných obchodních transakcích, které byly předmětem mezinárodní výměny informací mezi daňovými správami ČR a SRN.
Dále obě kontrolní instituce společně prověřily realizaci několika obchodních transakcí, u kterých existovaly pochybnosti o jejich uskutečnění, resp. nesrovnalosti ve způsobu, jakým plátci z obou zemí tyto obchodní transakce vykázali ve svých daňových přiznáních k DPH, resp. SH.
NKÚ prověřil na žádost BRH celkem 8 případů, které se týkaly obchodních transakcí uskutečněných mezi 8 českými a 8 německými daňovými subjekty.
Dále NKÚ v 43 případech prověřil na základě upozornění BRH hodnoty intrakomunitárních transakcí se SRN, které čeští plátci vykázali ve svých daňových přiznáních a SH.
BRH prověřil na žádost NKÚ celkem 23 případů, které se týkaly obchodních transakcí uskutečněných mezi 23 německými a 21 českými daňovými subjekty.
Důležité informace byly vyměněny na základě Nařízení Rady (ES) č. 1798/2003 prostřednictvím oficiální komunikace se CLO.
Prověřením vybraných případů bylo mj. zjištěno, že odlišný způsob registrace v členských státech EU vede k problémům zmíněným v kapitole 4.1:
1.
Dle údajů ve VIES měl český plátce pořídit ve III. čtvrtletí 2004 od německého plátce zboží v hodnotě 60 500 EUR.
Protože český plátce vykázal pořízení zboží pouze v hodnotě odpovídající 29 869 EUR, odeslal český správce daně do SRN žádost o prověření hodnoty dodaného zboží.
V odpovědi na ŽOI doručené ze SRN německá strana uvedla, že ve II. čtvrtletí 2004 dodal německý plátce českému plátci zboží v hodnotě 27 381 EUR, ve III. čtvrtletí v hodnotě 31 997 EUR a ve IV. čtvrtletí 2004 v hodnotě 10 276 EUR.
Z odpovědi dále vyplynulo, že VAT ID německého plátce bylo platné teprve od 28. 9. 2004, ale německé CLO v roce 2006 na základě dodatečné žádosti německého plátce o osvědčení platnosti VAT ID retroaktivně vydal osvědčení o platnosti VAT ID od 1. 5. 2004.
Německý plátce provedl opravu SH.
U českého plátce se na základě této informace jednalo o pořízení zboží.
NKÚ dotazem u místně příslušného správce daně v ČR zjistil, že český plátce na základě šetření správce daně podal za jednotlivá zdaňovací období roku 2004 dodatečná daňová přiznání k DPH, ve kterých zvýšil hodnotu zboží pořízeného z jiných členských států a zároveň uplatnil nárok na odpočet DPH při pořízení zboží z jiných členských států.
Z těchto dodatečných daňových přiznání k DPH však český správce daně nemohl jednoznačně určit, zda jsou v nich zahrnuty také hodnoty dodávek od výše uvedeného německého dodavatele.
BRH na základě požadavku NKÚ zjistil, že německý dodavatel byl zaregistrován k DPH v září 2003.
Protože však při registraci nepožádal o přidělení VAT ID, bylo mu přiděleno pouze identifikační číslo pro transakce v rámci SRN.
Přestože v SRN obvykle není možné přidělit plátci VAT ID retroaktivně, přidělil v tomto případě německý daňový úředník v roce 2006 výše uvedenému německému plátci VAT ID retroaktivně k 1.5.2004.
Německé CLO přiděluje VAT ID retroaktivně, pokud německý podnikatel nezpůsobil zpoždění v přidělení; například pokud zpoždění způsobilo CLO po plátcově žádosti o VAT ID.
V tomto případě CLO přiděluje VAT ID retroaktivně, protože podnikatel nepotřebuje vlastní platné VAT ID pro intrakomunitární dodání podle § 6 německého zákona o DPH.
Naopak německý příjemce nepotřebuje platné VAT ID svého dodavatele, aby mohl vykázat intrakomunitární pořízení.
Kvůli těmto různým postupům mezi členskými státy přidělilo německé CLO v tomto zvláštním případě VAT ID retroaktivně.
2.
Český správce daně žádal v rámci mezinárodní výměny informací o prověření registrace německého plátce k DPH.
VIES uváděl datum registrace 5. 3. 2005, přičemž na potvrzení o registraci německého plátce vydaném místně příslušným německým finančním úřadem bylo uvedeno datum 1. 10. 2004.
V odpovědi doručené ze SRN německá strana uvedla, že německý daňový subjekt byl zaregistrován od 1. 10. 2004, ale VAT ID mu bylo v SRN poskytnuto z organizačních důvodů až 16. 2. 2005.
NKÚ dotazem u místně příslušného správce daně zjistil, že český správce daně provedl u českého plátce kontrolu DPH za zdaňovací období III. čtvrtletí 2004 až II. čtvrtletí 2005.
Touto kontrolou finanční úřad zjistil, že český plátce zahrnul do daňového přiznání k DPH služby v hodnotě 9 897 Kč (314 EUR), poskytnuté německému plátci v době před jeho registrací k DPH (tj. před 1. 10. 2004).
Za zdaňovací období III. čtvrtletí 2004 finanční úřad daňovému subjektu doměřil DPH ve výši 1 880 Kč (60 EUR).
BRH na základě požadavku NKÚ zjistil, německému plátci bylo VAT ID přiděleno až 16. 2. 2005, když informoval finanční úřad o svém podnikání, které zahájil v roce 2004.
Mimoto jej finanční úřad zaregistroval k DPH retrospektivně k 1. říjnu 200415, aby mohl sledovat podání ročního přiznání k DPH za rok 2004.
V tomto daňovém přiznání plátce vykázal intrakomunitární pořízení z ČR v hodnotě 160 EUR (cca 5000 Kč).
3. Český plátce vykázal v daňovém přiznání k DPH za září 2004 a SH za III. čtvrtletí 2004 dodání zboží v hodnotě 114 615 Kč (3 642 EUR) německému plátci.
Český správce daně při ověřování registrace německého plátce v systému VIES zjistil, že jeho registrace byla platná od 11. 11. 2004, tj. až po uskutečnění dodání zboží českým plátcem do SRN.
Český plátce podal dodatečné DAP k DPH, ve kterém vykázal základ daně z uskutečněných plnění v tuzemsku v hodnotě 114 615 Kč (3 642 EUR) a DPH ve výši 21 777 Kč (692 EUR), kterou uhradil.
NKÚ dotazem u místně příslušného finančního úřadu v ČR zjistil, že český plátce následně podal žádost o obnovu řízení ve věci dodatečného daňového přiznání k DPH a jako důkazní prostředek předložil potvrzení německé daňové správy o tom, že německý plátce byl daňově veden od 1. 1. 2000.
Proto český správce daně ověřoval platnost registrace německého plátce v rámci mezinárodní výměny informací.
Z odpovědi doručené ze SRN vyplynulo, že německému plátci bylo VAT ID přiděleno až 11. 11. 2004, tj. po datu uskutečnění dodání zboží.
Z tohoto důvodu správce daně v ČR žádost o obnovu řízení zamítl.
BRH zjistil, že se v daném případě nejednalo o intrakomunitární pořízení zboží, protože německý plátce získal VAT ID až 11.11.2004.
Nicméně německý příjemce vykázal pořízení jako intrakomunitární pořízení a vykázal DPH z tohoto pořízení, když požadoval vrácení daně na vstupu ve stejné částce.
Protože by však nedošlo ke změnám v hodnotě DPH, kterou měl německý plátce povinnost zaplatit, neopravil správce daně v SRN údaje v jeho daňovém přiznání k DPH.
BRH dále zjistil, že název německého plátce, uvedený v ŽOI, byl během zpracování odpovědi v SRN změněn, následkem čehož došlo k záměně dvou německých daňových subjektů.
Tato změna názvu německého plátce zmátla též českého správce daně.
4.
V rámci mezinárodní výměny informací ověřoval německý správce daně pořízení zboží českým plátcem v I. čtvrtletí 2005 v hodnotě 22 686 EUR od německého plátce.
NKÚ dotazem u místně příslušného správce daně v ČR zjistil, že tento správce provedl u českého plátce místní šetření, při kterém ověřil, že se dodávka zboží uskutečnila a český plátce fakturu za předmětné zboží zaúčtoval a uhradil.
Český plátce nepřiznal pořízení zboží v daňovém přiznání k DPH, protože německý dodavatel na daňovém dokladu neuvedl své VAT ID, ale pouze daňové číslo určené pro vnitrostátní transakce v SRN.
V aplikaci VIES český správce daně zjistil, že německý plátce byl registrován k DPH pro intrakomunitární transakce až od 21. 4. 2005, tj. až po uskutečnění dodávky českému plátci.
Český správce daně zároveň požádal německou daňovou správu o zaslání kopie potvrzení o registraci německého plátce, aby v případě potřeby mohl učinit kroky k vyměření daně.
Český finanční úřad posoudil danou obchodní transakci jako pořízení zboží od neplátce ze SRN, a proto českému plátci z uvedené obchodní transakce daň dodatečně nevyměřil.
BRH zjistil, že podle německé právní úpravy nemusí mít plátce, který dodává zboží do jiných členských států, přiděleno VAT ID, aby bylo intrakomunitární dodání zboží osvobozeno od DPH.
Dodavatel musí pouze mít k dispozici VAT ID pořizovatele z jiného členského státu a musí být schopen prokázat přepravení daného zboží do jiného členského státu.
Podle německého zákona o DPH se tedy jednalo o intrakomunitární transakci a DPH by měla být vyměřena v ČR.
V každém případě je důležité, že si český správce daně všimnul této transakce, protože dodání stroje v uvedené hodnotě nebylo základním předmětem podnikání německého dodavatele.
Jak bylo popsáno v kapitole 4.6.2, německé CLO odmítá odpovědět na ŽOI, které se týkají intrakomunitárních transakcí v hodnotě menší než 15 000 EUR: 5.
Český plátce měl podle údajů z VIES ve III. čtvrtletí 2004 pořídit od německého plátce zboží v hodnotě 12 561 EUR.
Český správce daně provedl u daňového subjektu za toto zdaňovací období daňovou kontrolu.
V rámci mezinárodní administrativní spolupráce žádal německou daňovou správu prostřednictvím formuláře SCAC ověřit dodání tohoto zboží.
Český plátce pořízení zboží popíral, tvrdil, že s uvedenou německou společností nikdy neobchodoval a v jeho účetnictví nebylo pořízení tohoto zboží zaúčtováno.
Německá daňová správa požadavek na poskytnutí důkazních prostředků – smluv, objednávek, faktur a přepravních dokumentů zamítla s odůvodněním, že obrat nepřesáhl hodnotu 15 000 EUR a nebyla uvedena žádná další vysvětlující odůvodnění.
Protože český správce daně nezískal důkazní prostředky pro doměření daně z pořízeného zboží, ukončil daňovou kontrolu bez nálezu a daňová povinnost zůstala vyměřena v původní výši.
BRH na základě požadavku NKÚ zjistil, že německý plátce vystupoval jako tzv. „fiskální zástupce“ (§ 22 a – e UStG).
Německý plátce vykázal uvedené dodávky ve svém ročním daňovém přiznání k DPH a v SH.
Nárok na osvobození dodání mu byl uznán.
Na základě upozornění BRH zašle německý finanční úřad do ČR podklady, potřebné pro doměření daně z pořízeného zboží v ČR.
Jak bylo uvedeno v kapitole 4.6.1 odpovědi na ŽOI zaslané ze SRN do ČR překročily stanovenou tříměsíční lhůtu častěji než odpovědi z ČR do SRN: 6.
NKÚ kontrolou zjistil, že česká daňová správa odeslala dne 5. 10. 2005 do SRN žádost o informaci, týkající se prověření hodnoty dodaného zboží za 4. čtvrtletí 2004.
Německý plátce vykázal v SH za toto období dodání zboží českému plátci v hodnotě 86 307 EUR, ale český plátce uvedl ve stejném období v daňovém přiznání k DPH pořízení zboží pouze v hodnotě odpovídající 35 314 EUR.
V odpovědi na ŽOI, doručené do ČR 9. 5. 2006, tj. po uplynutí lhůty pro vyřízení, stanovené v čl. 8 Nařízení Rady (ES) č. 1798/2003, německá strana uvedla, že žádost nemohla být vyřízena, neboť provoz německé firmy byl na konci roku 2005 ukončen.
Tím, že německá daňová správa nedodržela lhůtu pro vyřízení ŽOI, neměla česká daňová správa k dispozici podklady potřebné pro daňové řízení v ČR.
7. Český správce daně požádal v roce 2005 prostřednictvím formuláře SCAC o prověření dodání automobilů v hodnotě 1 265 554 EUR německému plátci, uskutečněných ve III. a IV. čtvrtletí 2004, která vykazovala znaky karuselových podvodů.
NKÚ zjistil, že na ŽOI nebyla do doby kontroly doručena ze SRN odpověď.
NKÚ dále dotazem u místně příslušného správce daně zjistil, že český plátce nezahrnul do daňového přiznání k DPH dodávky nových dopravních prostředků pro uvedeného německého plátce v hodnotě 11 816 103 Kč (375 472 EUR).
Český správce daně opravil údaje v daňovém přiznání a český daňový subjekt podal následné SH.
BRH na základě požadavku NKÚ zjistil, že německé CLO z technických důvodů nepředalo výše uvedenou ŽOI místně příslušnému finančnímu úřadu k prověření.
Po upozornění BRH byla v SRN provedena u německého pořizovatele kontrola, při které bylo zjištěno, že pořízení všech automobilů bylo řádně zdaněno a že příslušné automobily byly prodány dalšímu plátci v SRN.
8. Podle údajů z VIES měl český plátce pořídit ve IV. čtvrtletí 2004 od německého plátce osobní automobil v hodnotě 48 500 EUR.
Pořízení tohoto zboží český plátce nepřiznal.
Dotazem u místně příslušného správce daně v ČR zjistil NKÚ, že český plátce nepodával od srpna 2004 daňová přiznání k DPH.
Daňová přiznání nebyla českým plátcem podána ani po výzvách správce daně, finanční úřad mu proto dne 23. 5. 2005 vyměřil za období říjen až prosinec 2004 DPH ve výši 0 Kč.
Dne 2. 6. 2005 CLO upozornilo na výše uvedené dodání od německého plátce.
Protože český plátce nespolupracoval se správcem daně, odeslal správce daně ŽOI do SRN, týkající se výše uvedeného dodání.
Protože odpověď na ŽOI byla do ČR doručena až 7. 2. 2007, nebylo do doby ukončení kontroly NKÚ známo, jakým způsobem český správce daně využil informace získané mezinárodní výměnou.
Finanční úřad českému plátci z důvodu neplnění povinností vyplývajících ze zákona o DPH zrušil ke dni 23. 8. 2005 registraci k DPH.
V některých případech byla na ŽOI odeslána pouze částečná odpověď, protože kontrola prováděná finančními úřady u plátců nebyla v době kontroly NKÚ a BRH dokončena:
9.
Český správce daně požádal v roce 2005 prostřednictvím formuláře SCAC o prověření dodání automobilu v hodnotě 16 991 EUR německému plátci, uskutečněného ve III. čtvrtletí 2004, které vykazovalo znaky karuselového podvodu.
V odpovědi na ŽOI německý správce daně uvedl, že měl k dispozici pouze fakturu vystavenou českým plátcem na dodání v hodnotě 16 335 EUR.
BRH na základě požadavku NKÚ zjistil, že kontrola, prováděná německým finančním úřadem u pořizovatele ze SRN nebyla dosud ukončena.
Německý pořizovatel vykázal pořízení zboží v hodnotě 16 335 EUR dvakrát, a to v daňových přiznáních za měsíce srpen a září 2004.
10. Český správce daně požádal v roce 2005 prostřednictvím formuláře SCAC o prověření dodání automobilů německému plátci v hodnotě 198 167 EUR, uskutečněných ve IV. čtvrtletí 2004 a I. čtvrtletí 2005, která vykazovala znaky karuselových podvodů.
Německá daňová správa zaslala do ČR částečnou odpověď na ŽOI, ve které potvrdila pořízení některých automobilů německým plátcem a dále uvedla, že šetření v SRN nebylo ukončeno.
THISsegmentISintentionallyLEFTblank
NKÚ zjistil, že u českého dodavatele provedl místně příslušný finanční úřad za účelem ověření čerpání nadměrných odpočtů DPH několik místních šetření, při kterých nezjistil jejich neoprávněné čerpání.
BRH zjistil, že německý plátce vykázal v uvedeném období ve svých daňových přiznáních k DPH pořízení zboží z jiných členských států v celkové hodnotě 579 114 EUR a že kontrola, prováděná německým finančním úřadem u pořizovatele ze SRN nebyla dosud ukončena.
V kapitole 4.4.1 jsou popsány důvody rozdílů mezi hodnotami intrakomunitárního pořízení zboží, které příjemce uvedl v daňovém přiznání a hodnot, které uvedl dodavatel ve svém SH.
Kontrolované případy ukázaly, že nejčastějšími důvody rozdílů nebyl časový posun ani uvedení nesprávné hodnoty intrakomunitárního dodání zboží v SH:
11.
Český plátce měl v I. čtvrtletí 2005 dle údajů ze systému VIES pořídit od německého plátce zboží v hodnotě 35 716 EUR, český plátce však toto pořízení nepřiznal.
Protože český plátce nespolupracoval se správcem daně a v sídle společnosti nevyvíjel žádnou činnost, žádal český správce daně v rámci mezinárodní výměny informací ověřit, jakým způsobem německý plátce s českým plátcem komunikoval.
Z odpovědi na ŽOI doručené ze SRN vyplynulo, že dle zjištění německé daňové správy je český daňový subjekt na sdělené adrese neznámý a že zboží převzal sjednaný přepravce.
Objednávka byla na celkovou částku 155 000 EUR, německý plátce však dodal zboží pouze v hodnotě 21 659 EUR.
Český plátce zaslal německému plátci falešné potvrzení o úhradě částky 155 153 EUR ve prospěch německého plátce.
Po zjištění podvodného jednání ze strany českého pořizovatele se německému plátci s pomocí jeho dalších českých zákazníků podařilo získat dodaný materiál zpět, s výjimkou jedné položky v hodnotě 7 916 EUR.
NKÚ dotazem u místně příslušného finančního úřadu v ČR zjistil, ze správce daně mj. na základě získané informace doměřil českému plátci DPH z pořízení zboží z jiných členských států ve výši 388 522 Kč (13 044 EUR).
BRH na základě požadavku NKÚ potvrdil, že německý dodavatel vykázal po opravách dodání zboží českému plátci pouze v hodnotě 7 916 EUR.
Podle německé právní situace německý plátce vykázal opravené hodnoty zboží a snížení zdanitelné částky ve čtvrtletí, ve kterém došlo k opravě.
Čímž jeho SH obsahovaly následující hodnoty dodání ve vztahu k českému plátci:
12.
V rámci mezinárodní výměny informací žádal německý správce daně prostřednictvím formuláře SCAC ověřit dodání zboží a poskytnutí služeb, uskutečněné ve III. čtvrtletí 2005.
Dle této ŽOI měl český plátce v tomto období dodat německému plátci zboží v celkové hodnotě 396 126 EUR a poskytnout služby v hodnotě 11 885 EUR.
NKÚ zjistil, že český správce daně provedl za účelem prověření tohoto dodání u českého plátce místní šetření.
V odpovědi na ŽOI český správce daně uvedl, že český plátce dodal německému plátci výrobní linku včetně montáže.
Jednotlivé části výrobní linky český plátce dodal před vstupem ČR do EU a po 1. 5. 2004 byla linka na základě objednávky smontována.
Německý plátce smontovanou linku nepřevzal, protože tvrdil, že má závady.
Ve III. čtvrtletí 2005 český plátce vystavil německému plátci faktury na částky 107 100 EUR za montáž a 11 885 EUR za služby.
Německý plátce vydané faktury převzal, avšak neuznal je a nezaplatil.
NKÚ dále dotazem u místně příslušného správce daně v ČR zjistil, že veškeré faktury jsou v účetnictví českého plátce řádně zaevidovány.
V daňových přiznáních k DPH za III. čtvrtletí 2005 jsou uvedeny pouze částky, které byly doloženy českým plátcem a které se týkají fakturace po 1. 5. 2004.
BRH zjistil, že na základě odpovědi od české daňové správy došel místně příslušný finanční úřad v SRN k závěru, že v případě uvedené transakce se jednalo o dodání zboží od českého plátce německému plátci včetně služeb za montáž.
V tomto zvláštním případě je místo tzv. plnění práce tam, kde došlo k montáži výrobní linky.
Podle německého zákona o DPH je povinen zaplatit DPH německý příjemce dodané služby.
Zároveň si příjemce může uplatnit odpočet DPH ze stejné částky.
Protože by nedošlo ke změnám v hodnotě DPH, kterou měl německý plátce povinnost zaplatit, opravy v daňovém přiznání k DPH byly německým finančním úřadem zanedbány.
13. Český plátce A měl dle údajů z VIES v únoru 2005 pořídit od německého plátce C stroj v hodnotě 58 000 EUR.
Český správce daně zaslal do SRN žádost o prověření tohoto dodání.
V odpovědi na ŽOI německá strana uvedla, že tento stroj již v roce 2004 německý plátce C dodal českému plátci B, který však měl tento stroj německému plátci C v říjnu 2004 vrátit.
Dle informací německé daňové správy nebyl stroj přepraven zpět do SRN, ale dopraven do organizační složky německého plátce C v ČR.
Dále z odpovědi na žádost o informaci vyplynulo, že německý plátce C stroj v únoru 2005 prodal českému plátci A.
Tento plátce stroj převzal v sídle organizační složky německého plátce C v ČR.
Protože se dodávka uskutečnila jen v rámci ČR, nejednalo se o intrakomunitární dodání zboží.
NKÚ dotazem u správce daně místně příslušného plátci B zjistil, že dle údajů VIES německý plátce C dodal ve III. čtvrtletí 2004 českému plátci B zboží (další stroj) v hodnotě 88 027 EUR.
Plátce B toto pořízení zboží popíral, proto místně příslušný správce daně z ČR odeslal ŽOI do SRN.
Dle odpovědi na tuto žádost se dodávka stroje uskutečnila.
Dalším šetřením u plátce B zjistil český správce daně, že stroj v hodnotě 88 027 EUR se v účetnictví plátce B nenacházel, a že by se mohlo jednat o stroj stejného typu, jaký byl dodán organizační složkou německého plátce C českému plátci A v únoru 2005.
NKÚ dále zjistil, že český správce daně místně příslušný plátci A provedl u tohoto plátce místní šetření.
Správce daně měl k dispozici fakturu německého plátce C ze dne 7. 2. 2005, na které byl jako odběratel stroje uveden plátce A.
Český správce daně zjistil, že plátce A nemá tuto fakturu zahrnutou v účetnictví.
Plátce A měl s další českou společností uzavřenou leasingovou smlouvu, kde předmětem leasingu byl stroj stejného typu.
K předání stroje od leasingové společnosti došlo 9. 2. 2005, přepravu stroje zajišťovala leasingová společnost.
Informace obsažené v odpovědi na žádost o informaci český finanční úřad nevyužil ke stanovení daňové povinnosti u plátce A.
BRH zjistil, že německý plátce C stroj v hodnotě 88 027 EUR nedodal do ČR, ale dalšímu německému plátci D.
Nešlo tedy o intrakomunitární dodání zboží, ale o zdanitelné plnění v SRN.
Z těchto důvodů německý správce daně neuznal německému plátci C osvobození od DPH a opravil údaje v jeho daňovém přiznání.
Německý plátce D dodal stroj českému plátci B.
Podle německé právní úpravy nebylo toto dodání zdanitelné v SRN, ale podléhalo DPH v ČR.
Dále BRH zjistil, že německý plátce C uvedl ve svém SH za I. čtvrtletí 2005 dodání stroje v hodnotě 58 000 EUR českému plátci A.
Toto dodání nebylo během daňové kontroly provedené německým finančním úřadem prověřeno.
Následující schéma zobrazuje vztahy mezi účastníky výše uvedených obchodních transakcí.
14.
NKÚ při kontrole přijatých ŽOI zjistil, že česká daňová správa přijala dne 4. 10. 2005 ze SRN žádost o informaci, ve které německý správce daně žádal o ověření intrakomunitárního dodání od německého plátce v hodnotě 879 680 625 EUR českému plátci.
Dle německého správce daně existovalo podezření, že se v tomto případě jednalo o předstírané intrakomunitární dodání zboží.
V ŽOI bylo dále uvedeno, že německý plátce od r. 1999 neuskutečňoval žádnou aktivní obchodní činnost.
NKÚ zjistil, že český správce daně provedl u českého plátce místní šetření.
Dle vyjádření jednatele české společnosti se ve výše uvedeném případě zřejmě jednalo o pohledávku německého plátce vůči německé daňové správě, kterou uplatňoval český plátce jako společník německé společnosti u německého finančního úřadu.
Dle informace poskytnuté NKÚ nemá český správce daně do současné doby žádné informace o tom, že by německá daňová správa problematiku, vztahující se k českému plátci, řešila.
Dle dostupných informací se nejednalo o dodání zboží, přesto je uvedená hodnota stále zahrnuta do systému VIES jako intrakomunitární dodání zboží českému plátci ze SRN.
Hlavním důvodem následujících nesrovnalostí bylo, že příjemci nevykazovali ve svých daňových přiznáních intrakomunitární pořízení zboží (viz také kapitola 4.4.1):
15. Podle údajů z VIES dodal německý plátce ve III. čtvrtletí 2004 až I. čtvrtletí 2005 českému plátci zboží v celkové hodnotě 33 205 EUR. Český plátce toto pořízení nepřiznal.
THISsegmentISintentionallyLEFTblank
Český správce daně požádal v rámci mezinárodní výměny informací o ověření dodání zboží ze SRN.
Německá daňová správa v odpovědi na tuto žádost uvedla, že německý plátce část zboží zaslal na adresu českého plátce, zbylé zboží si český plátce vyzvednul osobně.
Dotazem u místně příslušného správce daně v ČR zjistil NKÚ, že ještě před obdržením odpovědi na ŽOI podal český plátce za uvedená období dodatečná daňová přiznání k DPH.
I přes toto podání nebyly rozdíly v hodnotách pořízení vyřešeny, proto český správce daně doporučil provést u českého plátce daňovou kontrolu.
Kontrola doposud provedena nebyla.
16. Německý plátce dodal dle údajů ve VIES ve III. čtvrtletí 2004 českému plátci zboží v hodnotě 46 854 EUR.
Český plátce za stejné období přiznal intrakomunitární pořízení pouze ve výši odpovídající částce 14 856 EUR.
Český správce daně požádal o ověření v rámci mezinárodní výměny informací hodnotu uskutečněných dodání.
K odpovědi na ŽOI, doručené ze SRN, byly přiloženy 3 faktury s celkovou uvedenou hodnotou dodání zboží 31 999 EUR, tj. hodnotou odpovídající rozdílu mezi pořízením deklarovaným českým plátcem a údaji v systému VIES.
NKÚ dotazem u místně příslušného správce daně v ČR zjistil, že po obdržení odpovědi ze SRN český správce daně kontaktoval účetní českého plátce a dohodl s ní, že po prověření těchto faktur s majitelem společnosti projedná podání dodatečného daňového přiznání k DPH za III. čtvrtletí 2004.
Dodatečné daňové přiznání k DPH dosud podáno nebylo.
Český správce daně NKÚ sdělil, že bude dále postupovat tak, aby dodržel stanovené lhůty pro případné dodatečné vyměření DPH za příslušné zdaňovací období.
17.
Německý plátce měl ve IV. čtvrtletí 2004 dodat českému plátci zboží v hodnotě 11 600 EUR.
Německý správce daně žádal v rámci mezinárodní výměny informací o potvrzení, zda český plátce skutečně existoval, protože údajný společník německého plátce založil v SRN více fiktivních firem.
Při prověřování obchodní transakce český plátce finančnímu úřadu pořízení zboží potvrdil.
Dle vyjádření českého plátce ale zboží nebylo ze SRN přepraveno do ČR a bylo dále prodáno v průběhu roku 2005 v SRN.
Český plátce předložil doklady o prodeji zboží za leden 2005.
Český plátce nebyl v SRN zaregistrován jako plátce DPH, daň při prodeji předmětného zboží v ČR ani v SRN nepřiznal ani nezaplatil.
Všechny tyto skutečnosti nasvědčovaly daňovému úniku na území SRN a český správce daně je sdělil německé daňové správě v odpovědi na ŽOI.
NKÚ dotazem u místně příslušného správce daně v ČR zjistil, že český plátce na základě provedených šetření podal dodatečné daňové přiznání k DPH za IV. čtvrtletí 2004, do kterého zahrnul hodnotu pořízení zboží mj. od německého plátce a současně uplatnil nárok na odpočet daně při pořízení zboží z jiných členských států.
DPH z prodeje zboží v SRN do českého daňového přiznání k DPH neuvedl.
Český správce daně vyměřil dodatečné daňové přiznání k DPH po provedeném místním šetření beze změny.
Podle české právní úpravy se v uvedeném případě nejednalo o pořízení zboží z jiných členských států, protože zboží nebylo odesláno ani přepraveno z jiného členského státu do ČR.
Český správce daně tedy provedl nesprávný závěr místního šetření.
BRH zjistil, že německý správce daně neprodleně po přijetí odpovědi na ŽOI, ve které bylo uvedeno, že zboží neopustilo SRN, opravil daňové přiznání německého plátce a požadoval od něho DPH v částce 1 600 EUR.
Příslušný finanční úřad navíc poslal upozornění finančnímu úřadu skutečného příjemce zboží, aby zajistil, že další prodej tohoto zboží bude správně zdaněn.
V následujících případech plátci vykázali intrakomunitární transakce, k jejichž realizaci pravděpodobně ve skutečnosti nedošlo:
18.
Český správce daně obdržel od německé daňové správy žádost o informaci, zda český plátce pořídil v únoru 2005 od německého plátce osobní automobil v hodnotě 47 400 EUR.
Přílohou žádosti byla kopie osvědčení o registraci českého plátce k DPH.
Dále byla přiložena kopie cestovního pasu osoby, která měla, jak bylo řečeno, provést převoz uvedeného automobilu.
Šetřením český správce daně zjistil, že se jednalo o odcizený cestovní pas, osoba v něm uvedená žádné vozidlo do ČR nedovezla a popírala veškeré kontakty s německým daňovým subjektem.
Osvědčení o registraci k DPH, jehož kopii zaslala německá strana, český správce daně nikdy nevydal.
Tyto informace uvedl český správce daně do odpovědi na ŽOI spolu se sdělením, že nemůže potvrdit pořízení zboží – předmětného automobilu.
NKÚ dotazem u místně příslušného správce daně v ČR zjistil, že český plátce na adrese uvedené v obchodním rejstříku nesídlil a jednatel společnosti byl nekontaktní.
Český správce daně po provedeném vytýkacím řízení za zdaňovací období únor 2005 vyměřil českému plátci daňovou povinnost ve výši 0 Kč.
Dalším šetřením český správce daně zjistil, že předmětný automobil byl prodán dalšímu českému subjektu, který jej koupil prostřednictvím inzerátu na internetu.
BRH zjistil, že místně příslušný německý správce daně na základě české odpovědi na ŽOI neuzná německému plátci nárok na osvobození tohoto dodání od DPH.
19. Během kontroly nebyl německý finanční úřad schopen objasnit rozdíl ve výši 3000 EUR mezi hodnotou pořízeného zboží vykázanou v daňovém přiznání plátce a hodnotou poskytnutou z jiného členského státu.
Bylo sděleno, že český plátce měl dodat během IV. čtvrtletí 2004 až I. čtvrtletí 2005 německému plátci zboží v hodnotě 89 424 EUR.
Protože pořízení deklarované německým plátcem neodpovídalo údajům ve VIES, požádal německý správce daně o ověření dodávek a jejich úhrady v rámci mezinárodní výměny informací.
Český správce daně v odpovědi na ŽOI uvedl, že jediná jednatelka české společnosti byla vymazána z Obchodního rejstříku dne 8. 7. 2005 a nový jednatel nebyl zapsán.
Německý příjemce zboží byl podle všeho příbuzný společníka české společnosti.
Český plátce podával daňová přiznání k DPH i SH, která po vymazání jednatelky z Obchodního rejstříku podepisovala neoprávněná osoba – uvedený společník firmy.
Účetní českého plátce správci daně potvrdil, že společník firmy hotovost zaplacenou za fakturované zboží v EUR vkládal na účet společnosti.
Pokladní doklady nebyly vystavovány.
NKÚ v ČR dotazem u místně příslušného finančního úřadu zjistil, že správce daně uznal českému plátci za IV. čtvrtletí 2004 nárok na osvobození od DPH při dodání zboží do jiného členského státu v hodnotě 1 326 307 Kč (42 145 EUR) a za I. čtvrtletí 2005 ve výši 1 416 180 Kč (47 548 EUR).
BRH zjistil, že správce daně v SRN neopravil daňové přiznání k DPH německého pořizovatele, protože německý soudce mezitím potvrdil insolventnost německého plátce.
Protože dřívější kontrola neodhalila žádné známky daňových podvodů, nebude možné vymoci vyměřenou daňovou povinnost.
20. Podle údajů ve VIES pořídil německý plátce v roce 2005 z ČR zboží v hodnotě 4 251 196 EUR poté, co v předchozím roce pořídil zboží v hodnotě 43 274 EUR.
V daňovém přiznání za rok 2004 ani v daňovém přiznání za rok 2005 nevykázal německý plátce intrakomunitární pořízení.
Mimoto nevykázal ani přiměřená dodání.
Z důvodu těchto rozdílů odeslal německý finanční úřad ŽOI, týkající se 4. čtvrtletí 2005 a 1. čtvrtletí 2006.
Český dodavatel vykázal v SH za tato dvě čtvrtletí intrakomunitární dodání zboží německému plátci v celkové hodnotě 167 246 083 Kč (5 615 299 EUR).
Dne 6. 9. 2006 byla doručena ŽOI, ve které německá strana žádala prověřit, zda došlo k uskutečnění českým plátcem vykázaných intrakomunitárních dodání.
V odpovědi na tuto ŽOI česká daňová správa uvedla, že požadavku německé strany nebylo možné vyhovět, protože český plátce neměl žádného jednatele.
Jak vyplývá z materiálů poskytnutých NKÚ příslušným správcem daně, dne 30. 3. 2006 byl s jednatelem českého plátce sepsán protokol o zahájení kontroly DPH za IV. čtvrtletí 2004 a leden až prosinec 2005.
Plátce byl zároveň správcem daně vyzván k předložení veškerých účetních a daňových dokladů za výše uvedená období, ale žádné doklady nepředložil.
Jedinému jednateli českého plátce zanikla dle Obchodního rejstříku funkce ke dni 16. 5. 2006, nový jednatel nebyl jmenován.
Od dubna 2006 přestal český plátce podávat daňová přiznání k DPH.
V rámci kontroly NKÚ ve spolupráci s BRH mimo jiné prověřil několik případů intrakomunitárních dodání, uskutečněných mezi ČR a SRN, které nebyly předmětem předchozí výměny informací mezi daňovými správami obou zemí.
Informace o prověřovaných případech si obě nejvyšší kontrolní instituce předávaly prostřednictvím CLO obou zemí.
21. Česká společnost (eCR) která není rezident v SRN informovala příslušný finanční úřad (Chemnitz-Süd), že hodlá uskutečnit zdanitelné plnění v SRN.
Kvůli této informaci byla společnost registrována od června 2005, ale neobdržela německé VAT ID.
(ECR) přijal objednávku od dánského podnikatele (eDK) na výrobu několika větrných elektráren a na dodání těchto větrných elektráren jménem, na riziko a na účet dánského zákazníka do Rakouska.
Kvůli nedostatku vlastních kapacit předala česká společnost část objednávky německému plátci (eD), který sídlí v SRN.
Následující schéma ukazuje smluvní vztahy a způsob přepravy větrných elektráren:
Podle německé právní situace musí být místo uskutečnění těchto transakcí určeno dle následujícího:
– Dánský podnikatel (eDK) poslal větrné elektrárny k montáži pod svým jménem, na svoje riziko a svůj účet do Rakouska.
Protože se montáž tohoto dodání uskutečnila v Rakousku, je dodání větrných elektráren zdanitelné v Rakousku.
– Protože dopravce byl instruován dánským podnikatelem (eDK) a doprava se uskutečnila pod jeho jménem, na jeho riziko a na jeho vlastní účet, dodání německého subdodavatele (eD) se uskutečnilo tam, kde přeprava začala – v SRN.
Přestože větrné elektrárny byly odeslány do jiného členského státu a příjemce je registrovaný plátce z jiného členského státu, dodání německého subdodavatele (eD) nemohlo získat osvobození od daně, protože jiný členský stát určení se liší od jiného členského státu sídla české společnosti.
Toto dodání je tedy správně zdaněno v SRN a česká společnost (eCZ) odečetla daň na vstupu ve svých daňových přiznáních.
Místo dodání české společnosti (eCR) je také určeno počátkem přepravy.
Přeprava některých větrných elektráren byla zahájena v ČR a jiných v SRN.
– Dodání těch větrných elektráren, které jsou vyrobeny v ČR se uskutečnilo v ČR.
– Dodání ostatních větrných elektráren, které jsou vyrobeny v SRN se uskutečnilo v SRN.
Takže česká společnost (eCR) uskutečnila jak intrakomunitární dodání z ČR do Rakouska, tak intrakomunitární dodání ze SRN do Rakouska.
BRH zjistil, že česká společnost (eCR) nevykázala ve svém daňovém přiznání k DPH v SRN žádná intrakomunitární pořízení ani nepodala SH německému CLO.
Takže je možné, že česká společnost vykázala všechna intrakomunitární dodání jednotně jako intrakomunitární dodání z ČR.
NKÚ zjistil, že (eCR) nevykázala žádná intrakomunitární dodání do Rakouska, ale intrakomunitární dodání do Dánska.
Prověření zdanění intrakomunitárního pořízení v Rakousku by vyžadovalo spolupráci nejméně čtyř daňových správ (rakouské, české, dánské a německé), přestože tento případ nevykazuje žádnou známku daňového podvodu nebo úniku.
Dále NKÚ a BRH prozkoumaly transakce, aby poukázaly na rozdíly mezi vykázáním v daňovém přiznání a údaji ze systému VIES, které byly zapříčiněny odlišnou právní úpravou DPH v roce 2004.
Kontrolované případy také demonstrují, že změny v právní úpravě potřebují čas pro aplikaci nové legislativy do praxe ze strany plátců i finančních úřadů:
22. V SH za II. až IV. čtvrtletí 2004 vykázal český plátce intrakomunitární dodání německému plátci v celkové hodnotě 792 977 452 Kč (25 197 885 EUR).
Za stejné období vykázal další český plátce v SH intrakomunitární dodání jinému německému plátci v celkové hodnotě 18 157 265 Kč (576 970 EUR).
Dle informací, poskytnutých NKÚ od BRH, se v obou případech jednalo o dodání elektrické energie.
Oba čeští plátci uvedli výše uvedená dodání v SH v souladu se zněním zákona č. 235/2004 Sb., platným v roce 2004.
Dalším prověřováním výše uvedených transakcí skupina kontrolujících NKÚ zjistila, že v roce 2004 existovaly mezi ČR a SRN rozdíly v zákonné úpravě dodání, resp. pořízení elektrické energie.
Zatímco v ČR plátci vykazovali dodání elektřiny v souladu s platným zněním zákona č. 235/2004 Sb. jako intrakomunitární dodání zboží, z hlediska německé zákonné úpravy platné v roce 2004 se nejednalo o intrakomunitární pořízení, ale o zdanitelné plnění s místem uskutečnění plnění na území SRN.
Rozdíl v zákonných úpravách byl v ČR odstraněn přijetím zákona č. 635/2004 Sb., kterým se mění některé zákony v souvislosti s přijetím zákona o správních poplatcích, účinného od 1. 1. 2005.
23. Při prověřování vybraných intrakomunitárních transakcí ve spolupráci s BRH bylo dále zjištěno, že český plátce vykázal v SH za 1. až 4. čtvrtletí 2005 intrakomunitární dodání německému plátci v celkové hodnotě 240 411 163 Kč (8 071 823 EUR) a další český plátce vykázal v SH za stejné období intrakomunitární dodání německému plátci v celkové hodnotě 263 470 776 Kč (8 846 050 EUR).
Podle informací, poskytnutých NKÚ od BRH, se v obou případech jednalo o dodání elektrické energie.
Podle znění zákona č. 235/2004 Sb., účinného od 1. 1. 2005 je v případě dodání elektřiny místem plnění místo, kde má pořizovatel sídlo, místo podnikání nebo kde má provozovnu, pro kterou je toto zboží dodáno.
Proto čeští plátci neměli v roce 2005 uvádět dodání elektrické energie do SH.
Tím, že oba výše uvedení plátci vykázali intrakomunitární dodání elektrické energie v SH, došlo ke zkreslení údajů ve VIES o celkem 503 881 939 Kč (16 917 873 EUR).
Závěr
Spolupráce splnila cíle BRH a NKÚ.
Obě SAI získaly hlubší znalost systémů správy DPH v ČR a SRN.
Spolupráce odhalila rozdíly obou systémů a ukázala, že se právní úprava v oblasti správy DPH odlišuje.
Během paralelních kontrol byly zjištěny podezřelé případy intrakomunitárních transakcí.
Některé z nich má smysl následně prověřit.
Na základě kontrolních zjištění vytvořily obě SAI doporučení, týkající se správy DPH.
Sledování těchto doporučení by také mělo být částí následné kontroly.
Nové zkušenosti a znalosti získané prostřednictvím spolupráce obou kontrolních institucí jsou základem pro úspěšné provedení následujících kontrol správy DPH.
Komuniké
Zpráva byla vyhotovena v českém, anglickém a německém jazyce a podepsána prezidentem Nejvyššího kontrolního úřadu, Česká republika a prezidentem Bundesrechnungshofu, Spolková republika Německo.
