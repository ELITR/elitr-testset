A BÍRÓSÁG VÉGZÉSE (harmadik tanács)
2012. január 17.(*)
Szerzői jogok – Információs társadalom – 2001/29/EK irányelv – Az 5. cikk (1) és (5) bekezdése – Irodalmi és művészeti művek – Irodalmi művek rövid kivonatainak többszörözése – Újságcikkek – Időleges és közbenső többszörözések – Olyan műszaki eljárás, amely újságcikkek beszkenneléséből és ezt követő szövegfájllá alakításából, elektronikus többszörözéséből, majd e másolat egy részének számítógépes memóriában való eltárolásából áll – Az ilyen műszaki eljárás elválaszthatatlan és lényeges részét képező többszörözési cselekmények – E cselekményeknek a mű vagy más védelem alatt álló teljesítmény jogszerű felhasználásából álló célja – Az említett cselekmények önálló gazdasági jelentősége”
A C‑302/10. sz. ügyben,
az EUMSZ 267. cikk alapján benyújtott előzetes döntéshozatal iránti kérelem tárgyában, amelyet a Højesteret (Dánia) a Bírósághoz 2010. június 18‑án érkezett, 2010. június 16‑i határozatával terjesztett elő az előtte
az Infopaq International A/S
és
a Danske Dagblades Forening
között folyamatban lévő eljárásban,
A BÍRÓSÁG (harmadik tanács),
tagjai: K. Lenaerts tanácselnök, J. Malenovský (előadó), Juhász E., G. Arestis és T. von Danwitz bírák,
főtanácsnok: V. Trstenjak,
hivatalvezető: A. Calot Escobar,
tekintettel az írásbeli szakaszra,
figyelembe véve a következők által előterjesztett észrevételeket:
az Infopaq International A/S képviseletében A. Jensen advokat,
a Danske Dagblades Forening képviseletében M. Dahl Pedersen advokat,
a spanyol kormány képviseletében N. Díaz Abad, meghatalmazotti minőségben,
az Európai Bizottság képviseletében J. Samnadda és H. Støvlbæk, meghatalmazotti minőségben,
mivel eljárási szabályzata 104. cikke 3. §‑ának első bekezdése alapján a Bíróság indokolt végzéssel kíván határozni,
meghozta a következő
Végzést
Az előzetes döntéshozatal iránti kérelem az információs társadalomban a szerzői és szomszédos jogok egyes vonatkozásainak összehangolásáról szóló, 2001. május 22‑i 2001/29/EK európai parlamenti és tanácsi irányelv (HL L 167., 10. o.; magyar nyelvű különkiadás 17. fejezet, 1. kötet, 230. o.) 5. cikke (1) és (5) bekezdésének az értelmezésére vonatkozik.
A kérelmet az Infopaq International A/S (a továbbiakban: Infopaq) és a Danske Dagblades Forening (a továbbiakban: DDF) közötti azon peres eljárásban terjesztették elő, amelynek tárgya az Infopaq annak elismerésére irányuló kérelmének elutasítása, hogy nem volt köteles megszerezni a szerzői jogok jogosultjának hozzájárulását újságcikkek automatizált eljárás során történő beszkenneléséből és azok digitálisan feldolgozható dokumentummá történő alakításából álló többszörözési cselekményeihez.
Jogi háttér
Az uniós jog
A 2001/29 irányelv a (4), (9)–(11), (21), (22), (31) és (33) preambulumbekezdése kimondja:
A szerzői jog és a szomszédos jogok szabályozási kereteinek harmonizálása a jogbiztonság növekedése, illetve a szellemi tulajdon magas szintű védelme révén jelentős erőforrásokat mozgósít az alkotó és újító tevékenységek – egyebek között a hálózati infrastruktúra – fejlesztésére
A szerzői jog és szomszédos jogok harmonizációjának a magas szintű védelemből kell kiindulnia, tekintve hogy ezek a jogok elengedhetetlenek a szellemi alkotáshoz.
Ahhoz, hogy a szerzők és előadóművészek a jövőben is alkotó és művészi tevékenységet folytathassanak, műveik felhasználásáért megfelelő díjazásban kell, hogy részesüljenek
A szerzői jog és szomszédos jogok szigorú és hatékony védelme az egyik legfontosabb eszköze annak, hogy Európában a kulturális alkotótevékenység hozzájusson a szükséges forrásokhoz, illetve a szerzők és előadók megőrizhessék függetlenségüket és méltóságukat.
Ennek az irányelvnek meg kell határoznia az egyes kedvezményezettek tekintetében a többszörözési jog hatálya alá tartozó cselekmények körét. Ennek a közösségi vívmányokkal összhangban kell történnie. A belső piacon belüli jogbiztonság biztosítása érdekében e cselekmények fogalmát tágan kell meghatározni.
A kultúra terjesztésének ösztönzése nem valósítható meg a szigorú jogvédelem feladásával, sem pedig a hamis, illetve hamisított műpéldányok jogellenes terjesztésének eltűrésével.
Megfelelő egyensúlyt kell biztosítani a jogosultak különböző csoportjainak, valamint a jogosultak és a védelemben részesülő művek és teljesítmények felhasználói csoportjainak jogai és érdekei között.
A kizárólagos többszörözési jog alóli kivételként lehetővé kell tenni egyes – járulékos vagy közbenső többszörözésnek minősülő – időleges többszörözési cselekményeket, amelyek valamely műszaki eljárás elválaszthatatlan és lényeges részét képezik, és amelyek kizárólagos célja, hogy lehetővé tegyék a harmadik személyek között hálózaton, köztes szolgáltató által végzett átvitelt, vagy valamely mű vagy más védelem alatt álló teljesítmény jogszerű felhasználását. Ezek a többszörözési cselekmények nem bírhatnak önálló gazdasági jelentőséggel. Ez a kivétel olyan cselekmények esetében is megengedhető e feltételek teljesülése esetén, amelyek a böngészést (browsing), illetve a hozzáférés gyorsítására szolgáló tárolóban való rögzítést (caching) teszik lehetővé, beleértve az átviteli rendszerek hatékony működését szolgáló cselekményeket is, amennyiben a közvetítő szolgáltató az információt módosítja és nem zavarja meg az információ felhasználásával kapcsolatos adatok kinyerésére szolgáló, széleskörűen elismert és alkalmazott technológia jogszerű használatát. A felhasználás jogszerűnek minősül, ha azt a jogosult engedélyezi, illetve jogszabály megengedi.”
A 2001/29 irányelv 1. cikkének (1) bekezdése kimondja:
Ezen irányelv tárgya a szerzői jog és a szomszédos jogok védelme a belső piac keretében, különös tekintettel az információs társadalomra.”
Ezen irányelv 2. cikkének a) pontja értelmében:
A tagállamok biztosítják a közvetett vagy közvetlen, ideiglenes vagy tartós, bármely eszközzel vagy formában, egészben vagy részben történő többszörözés engedélyezésének, illetve megtiltásának kizárólagos jogát:
a)      a szerzők számára műveik tekintetében.”
Az említett irányelv 5. cikke kimondja:
Az olyan, 2. cikkben említett időleges többszörözési cselekmények, amelyek járulékos vagy közbenső jellegűek, valamely műszaki eljárás elválaszthatatlan és lényeges részét képezik, és amelyeknek kizárólagos célja, hogy lehetővé tegyék egy mű vagy más védelem alatt álló teljesítmény:
a)      hálózaton harmadik személyek között közvetítő szolgáltató által végzett átvitelét, vagy
b)      jogszerű felhasználását,
és önálló gazdasági jelentőséggel nem bírnak, a 2. cikkben szabályozott többszörözési jog alól kivételt képeznek.
A tagállamok a 2. és a 3. cikkben szabályozott jogok vonatkozásában az alábbi esetekben kivételeket, illetve korlátozásokat állapíthatnak meg:
c)      már nyilvánosságra hozott aktuális gazdasági, politikai vagy vallási témájú cikkeknek, illetve sugárzott műveknek vagy más ilyen jellegű, védelem alatt álló teljesítményeknek a sajtó általi többszörözése, nyilvánossághoz közvetítése, illetve más módon a nyilvánosság számára történő hozzáférhetővé tétele olyan esetekben, amikor az ilyen felhasználást nem zárták ki kifejezetten, a forrás feltüntetésével – beleértve a szerző nevét is –, vagy a műveknek és más védelem alatt álló teljesítményeknek a napi eseményekről szóló tudósításhoz kapcsolódóan a tájékoztatási cél által indokolt terjedelemben történő felhasználása, amennyiben lehetséges, a forrás feltüntetésével – beleértve a szerző nevét is;
d)      korábban jogszerűen nyilvánosságra hozott műből vagy más, védelem alatt álló teljesítményből történő idézés, például kritikai vagy ismertetési céllal, amennyiben lehetséges, a forrás feltüntetésével – beleértve a szerző nevét is –, továbbá ha felhasználása megfelel a tisztességes gyakorlatnak, a cél által indokolt terjedelemben;
Az (1), a (2), a (3) és a (4) bekezdésben foglalt kivételek és korlátozások kizárólag olyan különös esetekben alkalmazhatók, amelyek nem sérelmesek a mű vagy más, védelem alatt álló teljesítmény rendes felhasználására, és indokolatlanul nem károsítják a jogosult jogos érdekeit.”
A nemzeti jog
A 2001/29 irányelv 2. cikkét és 5. cikkének (1) bekezdését a többek között a 2002. december 17‑i 1051. törvénnyel (lov n° 1051; Lovtidende 2002 A, 7881. o.) módosított és egységes szerkezetbe foglalt, a szerzői jogról szóló 1995. június 14‑i 395. törvény (lov n° 395 om ophavsret; Lovtidende 1995 A, 1796. o.) 2. cikke és 11a. cikkének (1) bekezdése ültette át a dán jogrendbe.
Az alapeljárás és az előzetes döntéshozatalra előterjesztett kérdések
Az Infopaq az írottmédia‑figyelés és elemzés területén folytat üzleti tevékenységet, amely elsősorban dán napilapokból és egyéb időszaki kiadványokból kiválogatott cikkek összefoglalóinak elkészítését foglalja magában. A cikkek kiválasztása a megrendelők által meghatározott témához kötődő szempontok alapján, úgynevezett „adatrögzítési eljárás” folyamán történik. Az összefoglalókat e‑mailen keresztül küldik el a megrendelőknek.
A DDF a dán napilapkiadók szakmai egyesülete, amelynek célja többek között tagjainak segítése valamennyi, szerzői joggal kapcsolatos kérdésben.
2005 folyamán a DDF tudomást szerzett arról, hogy az Infopaq a cikkekhez fűződő szerzői jogok jogosultjainak hozzájárulása nélkül végzi egyes kiadványokból vett cikkek kereskedelmi célú feldolgozását. Mivel úgy vélte, hogy a cikkeknek a szóban forgó eljárás segítségével történő feldolgozásához szükség van az említett hozzájárulásra, a DDF tájékoztatta álláspontjáról az Infopaqot.
Az adatrögzítési eljárás az öt alábbi szakaszt foglalja magában, amelyek a DDF álláspontja szerint az újságcikkek többszörözésének négy cselekményét valósítják meg.
Első lépésben a kiadványokat az Infopaq munkatársai manuálisan rögzítik egy elektronikus nyilvántartási adatbázisban.
Második lépésként e kiadványok szkennelése következik, azt követően, hogy azok gerincét levágják, hogy minden lapjuk külön legyen. Közvetlenül azelőtt, hogy egy kiadvány a szkennerbe kerülne, a szkennelendő szakaszt kiválasztják a nyilvántartási adatbázisból. A művelet lehetővé teszi a kiadvány minden egyes oldalának TIFF („Tagged Image File Format”) fájllá történő alakítását. E művelet befejeztével a TIFF‑fájlt egy OCR („Optical Character Recognition”) (optikai karakterfelismerő) szerverre küldik át.
Harmadik lépésben a TIFF‑fájlt az OCR szerver digitálisan feldolgozható adatokká alakítja át. E folyamat során minden betű képe egy olyan digitális kóddá alakul át, amely jelzi a számítógépnek egy adott karakter típusát. Például a „TDC” betűk képe e folyamat során olyan adattá alakul át, amelyet a számítógép „TDC” betűkként tud kezelni, és azt olyan szövegformátummá alakítja át, amelyet a számítógép felismer. Ezek az adatok szövegfájlokként (a továbbiakban: szövegfájl) kerülnek mentésre, amelyet bármely szövegszerkesztő program olvasni tud. Az OCR‑folyamat a TIFF‑fájl törlésével fejeződik be.
Negyedik lépésben a gép megvizsgálja a szövegfájlt az előre megadott kulcsszavak megkeresése céljából. A kulcsszót érintő minden egyes találat alkalmával olyan fájl képződik, amely feltünteti annak a kiadványnak a címét, szakaszát és oldalszámát, továbbá a szövegben való előfordulást jelző 0 és 100% közötti mutatót, megkönnyítve ezzel a cikk olvasását. Hogy a beazonosítás a cikk olvasásakor könnyebb legyen, a kulcsszó előtti és utáni öt szót is hozzákapcsolják a kulcsszóhoz (a továbbiakban: tizenegy szavas szövegkivonat). A folyamat végén a szövegfájl törlődik.
Ötödik lépésben, az adatrögzítési eljárás végén egy adatlap kerül kinyomtatásra a kiadvány minden olyan oldala tekintetében, ahol az adott keresőszó megtalálható. Az adatlap formája az alábbi lehet:
. november 4. – Dagbladet Arbejderen, 3. oldal:
TDC: 73% »eladásra vár a TDC távközlési cégcsoport, amelyet a várakozások szerint meg is fognak vásárolni”.
Az Infopaq vitatta, hogy e tevékenységhez szüksége lenne a szerzői jogi jogosultak hozzájárulására, és keresetet indított a DDF ellen az Østre Landsret (Keleti Regionális Bíróság) előtt, amelyben annak elismerését kérte a DDF‑től, hogy az Infopaq ez utóbbi szakmai egyesület vagy annak tagjai hozzájárulása nélkül jogosult az említett eljárást alkalmazni. Miután az Østre Landsret elutasította a keresetet, az Infopaq fellebbezést nyújtott be a kérdést előterjesztő bírósághoz.
Ez utóbbi bíróság szerint nem vitatott, hogy nincs szükség a jogosultak hozzájárulására a sajtófigyelési és összefoglaló‑írási tevékenység folytatásához, amennyiben az abból áll, hogy valaki ténylegesen elolvas valamennyi kiadványt, a vonatkozó újságcikkeket kiválogatja az előre meghatározott keresőszavak alapján, majd az összefoglaló írója számára eljuttatja a keresés eredményéről manuálisan megírt adatlapot, az újságcikkben előforduló kulcsszónak, valamint e cikknek a kiadványon belüli elhelyezkedésének a feltüntetésével. Az alapeljárás felei abban is egyetértenek, hogy az összefoglalók írása önmagában jogszerű, és ahhoz nincs szükség az említett jogok jogosultjainak hozzájárulására.
Az sem vitatott továbbá, hogy az említett adatrögzítési eljárás két többszörözési cselekményt foglal magában, nevezetesen „TIFF‑fájl” nyomtatott újságcikkek szkennelése során történő létrehozását, valamint a szövegfájl TIFF‑fájl átalakításával történő létrehozását. Ezenfelül vitathatatlan, hogy az eljárás digitalizált újságcikkek egy részének többszörözésével is jár, mivel a tizenegy szavas szövegkivonatot a számítógép memóriájában tárolják, és e tizenegy szót kinyomtatják papírhordozóra.
A felek között ugyanakkor vita van a tekintetben, hogy a legutóbb említett két cselekmény a 2001/29 irányelv 2. cikkének hatálya alá tartozó többszörözési cselekménynek tekinthető‑e. Ugyancsak eltérő állásponton vannak a tekintetben, hogy az alapügy tárgyát képező valamennyi cselekmény adott esetben az ugyanezen irányelv 5. cikkének (1) bekezdésében foglalt, többszörözési jogra vonatkozó kivétel alá tartozik‑e.
E körülményekre tekintettel a Højesteret – 2007. december 21‑i határozatával – úgy döntött, hogy felfüggeszti az eljárást, és tizenhárom kérdést terjeszt a Bíróság elé előzetes döntéshozatalra az említett irányelv 2. cikke a) pontjának, valamint 5. cikke (1) és (5) bekezdésének értelmezésével kapcsolatban.
E kérdésekre a Bíróság a C‑5/08. sz. Infopaq International ügyben 2009. július 16‑án hozott ítéletével (EBHT 2009., I‑6569. o.) adott választ, amelyben egyrészről úgy ítélte meg, hogy a valamely adatrögzítési eljárás folyamán megvalósított azon cselekmény, amely tizenegy szavas szövegkivonat tárolásából és azt követő kinyomtatásából áll, a részben történő többszörözés 2001/29 irányelv 2. cikke szerinti fogalma alá tartozhat, amennyiben – és ennek vizsgálata a kérdést előterjesztő bíróság feladata – az így átvett elemek a szerző saját szellemi alkotásának kifejeződései. Másrészről, a Bíróság megállapította, hogy bár az irányelv 5. cikkének (1) bekezdése lehetővé teszi a közbenső vagy járulékos többszörözési cselekményeknek a többszörözési jog alóli mentesítését, az alapügy tárgyát képező utolsó adatrögzítési cselekmény, amelynek során az Infopaq kinyomtatja a tizenegy szavas szövegkivonatokat, nem tekinthető közbensőnek vagy járulékosnak a 2001/29 irányelv 5. cikkének (1) bekezdése értelmében. Ennek következtében a Bíróság úgy döntött, hogy e cselekmény és azon adatrögzítési eljárás, amelynek az részét képezi, nem végezhetők a szerzői jog jogosultjának hozzájárulása nélkül.
Ezen ítéletet követően a Højesteret mégis úgy ítélte meg, hogy neki arról a kérdésről is döntenie kellene, hogy az Infopaq – a tizenegy szavas szövegkivonat kinyomtatását nem számítva – megsértette‑e a 2001/29 irányelvet az említett eljárás elvégzésével, vagyis önmagában a többszörözés első három cselekményének a megvalósításával. Következésképpen úgy döntött, hogy előzetes döntéshozatal céljából a következő kérdéseket terjeszti a Bíróság elé:
Ahhoz, hogy valamely többszörözési cselekmény a [2001/29] irányelv 5. cikkének (1) bekezdése értelmében vett »műszaki eljárás elválaszthatatlan és lényeges részét képezőnek legyen tekinthető, figyelembe kell‑e venni azt, hogy az a műszaki eljárás mely szakaszában megy végbe?
Valamely többszörözési cselekmény a »műszaki eljárás elválaszthatatlan és lényeges részét képezőnek tekinthető‑e akkor, ha az a kiadvány összes cikkének beszkenneléséből áll, amely manuális művelet során az említett cikkeket nyomtatott információkból digitális adatokká alakítanak át?
Kiterjed‑e a [2001/29] irányelv 5. cikkének (1) bekezdésében szereplő »jogszerű felhasználás fogalma a felhasználás valamennyi olyan formájára, amelyhez nincs szükség a szerzői jog jogosultjának hozzájárulására?
A [2001/29] irányelv 5. cikkének (1) bekezdésében szereplő »jogszerű felhasználás fogalma alá tartozhat‑e az, amikor egy cég – az általa írt összefoglalókhoz való felhasználás céljából – a kiadványok összes cikkét beszkenneli, és a másolatokat ezt követően feldolgozza, akkor is, ha a szerzői jog jogosultjai e cselekményekhez nem járultak hozzá, amennyiben az e rendelkezésben meghatározott egyéb követelmények teljesülnek?
Van‑e jelentősége az e kérdésre adandó válasz szempontjából annak, hogy a tizenegy szót az adatrögzítési eljárás befejezését követően eltárolják?
Milyen szempontok szerint ítélhető meg az, hogy az időleges többszörözési cselekményeknek a [2001/29] irányelv 5. cikkének (1) bekezdése értelmében vett »önálló gazdasági jelentősége van‑e, ha az e rendelkezésben meghatározott egyéb követelmények teljesülnek?
Figyelembe kell‑e venni a felhasználó időleges többszörözési cselekményekből eredő termelési nyereségét annak megítélésekor, hogy a cselekményeknek a [2001/29] irányelv 5. cikkének (1) bekezdése értelmében vett »önálló gazdasági jelentősége van‑e?
Tekinthető‑e kiadványok cikkei egészének egy cég által történő beszkennelése és a másolatok ezt követő feldolgozása a [2001/29] irányelv 5. cikkének (5) bekezdése értelmében vett »olyan különös esetnek, amely nem sérelmes az említett cikkek »rendes felhasználására, és »nem [károsítja] indokolatlanul a jogosult jogos érdekeit”, ha az (1) bekezdésében meghatározott követelmények teljesülnek?
Van‑e jelentősége az e kérdésre adandó válasz szempontjából annak, hogy a tizenegy szót az adatrögzítési eljárás befejezését követően eltárolják?”
Az előzetes döntéshozatalra előterjesztett kérdésekről
A Bíróság eljárási szabályzata 104. cikke 3. §‑ának első bekezdése értelmében, amennyiben az előzetes döntéshozatalra terjesztett kérdésre a válasz egyértelműen levezethető az ítélkezési gyakorlatból, a Bíróság, a főtanácsnok meghallgatását követően indokolt végzéssel határozhat, a szóban forgó ítélkezési gyakorlatra történő hivatkozással. A jelen ügyben ezek a feltételek teljesülnek.
Előzetes észrevételek
A 2001/29 irányelv 5. cikkének (1) bekezdése szerint valamely többszörözési cselekmény kizárólag akkor képez kivételt a többszörözési jog alól, ha megfelel a következő öt feltételnek:
időleges;
közbenső vagy járulékos;
valamely műszaki eljárás elválaszthatatlan és lényeges részét képezi;
kizárólagos célja, hogy lehetővé tegye valamely mű vagy más védelem alatt álló teljesítmény hálózaton harmadik személyek között közvetítő szolgáltató által végzett átvitelét vagy jogszerű felhasználását; és
nincs önálló gazdasági jelentősége.
Egyrészt emlékeztetni kell arra, hogy ezek együttes feltételek abban az értelemben, hogy közülük akár egynek a nemteljesítése is azzal a következménnyel jár, hogy a többszörözési cselekmény az ezen irányelv 5. cikkének (1) bekezdése értelmében nem képez kivételt az ugyanezen irányelv 2. cikkében foglalt többszörözési jog alól (a fent hivatkozott Infopaq International ügyben hozott ítélet 55. pontja).
Másrészt a Bíróság ítélkezési gyakorlatából az következik, hogy a fent felsorolt feltételeket szigorúan kell értelmezni, mivel ezen irányelv 5. cikkének (1) bekezdése eltérésnek minősül az irányelv által megállapított főszabálytól, amely a védelem alatt álló mű mindennemű többszörözéséhez megköveteli a szerzői jogi jogosult engedélyét (a fent hivatkozott Infopaq International ügyben hozott ítélet 56. és 57. pontja, valamint a C‑403/08. és C‑429/08. sz., Football Association Premier League és társai ügyben 2011. október 4‑én hozott ítélet [EBHT 2011., I‑9083. o.] 162. pontja).
Ebben az összefüggésben kell vizsgálni azokat az előzetes döntéshozatalra előterjesztett kérdéseket, amelyekkel a kérdést előterjesztő bíróság arra szeretne választ kapni, hogy az alapügy tárgyát képezőhöz hasonló adatrögzítési eljárás folyamán megvalósított többszörözési cselekmények tekintetében teljesül‑e a 2001/29 irányelv 5. cikkének (1) bekezdésében meghatározott első, második és harmadik feltétel, valamint az ugyanezen irányelv 5. cikkének (5) bekezdésében foglalt feltételek. Az előzetes döntéshozatal iránti kérelem ugyanakkor nem terjed ki az említett irányelv 5. cikkének (1) bekezdésében szereplő első és második feltételre, hiszen a Bíróság e feltételekről a fent hivatkozott Infopaq International ügyben hozott ítéletének 61–71. pontjában már határozott.
Az azon feltételre vonatkozó első és második kérdésről, miszerint a többszörözési cselekményeknek a műszaki eljárás elválaszthatatlan és lényeges részét kell képezniük
Első és második kérdésével, amelyeket célszerű együttesen vizsgálni, az előterjesztő bíróság lényegében arra szeretne választ kapni, hogy a 2001/29 irányelv 5. cikkének (1) bekezdését úgy kell‑e értelmezni, hogy a valamely adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek annak a feltételnek, amely szerint e cselekményeknek a műszaki eljárás elválaszthatatlan és lényeges részét kell képezniük. E tekintetben az előterjesztő bíróság főként arra kíváncsi, hogy figyelembe kell‑e venni azt, hogy az a műszaki eljárás, amelynek során e cselekmények történnek, milyen szakaszban van, továbbá azt, hogy az említett műszaki eljárás emberi beavatkozással jár.
A „műszaki eljárás elválaszthatatlan és lényeges része”, mint fogalom, szükségképpen megköveteli, hogy az időleges többszörözési cselekményeknek teljes egészükben a műszaki eljárás során kell végbemenniük, így tehát azokra nem kerülhet sor – sem részben, sem egészben – ezen eljáráson kívül. E fogalom azt is feltételezi, hogy az időleges többszörözési cselekménynek ténylegesen meg kell történnie, abban az értelemben, hogy az érintett műszaki eljárás e cselekmény nélkül nem töltheti be megfelelően és hatékonyan a szerepét (lásd ebben az értelemben a fent hivatkozott Infopaq International ügyben hozott ítélet 61. pontját).
Egyébiránt, mivel a 2001/29 irányelv 5. cikkének (1) bekezdése nem határozza meg pontosan, hogy az időleges többszörözési cselekményeknek a műszaki eljárás mely szakaszában kell megtörténniük, ezért nem zárható ki az sem, hogy e cselekmény képezze az eljárás kezdetét vagy végét.
Ugyanígy, e rendelkezés egyetlen része sem utal arra, hogy e műszaki eljárás nem foglalhat magában emberi beavatkozást, illetve arra, hogy kizárt lenne az, hogy ezen eljárás – az első időleges másolat létrehozása érdekében – manuálisan kezdődjön.
Jelen esetben emlékeztetni kell arra, hogy az érintett műszaki eljárás abból áll, hogy sajtócikkekben elektronikus és automatikus keresést végeznek, beazonosítják és kivágják belőlük az előre meghatározott kulcsszavakat, azért, hogy ezzel hatékonyabbá tegyék a sajtócikkekből készített összefoglalók elkészítését.
Ennek keretében egymást követően három többszörözési cselekmény történik. E cselekmények a TIFF‑fájlok létrehozásával, majd ezekből szövegfájlok létrehozásával, végül a tizenegy szavas szövegkivonatot tartalmazó fájlok létrehozásával valósulnak meg.
E tekintetben először is nem vitás, hogy e cselekmények egyikét sem az említett műszaki eljáráson kívül valósítják meg.
Ezt követően, tekintettel a jelen végzés 30–32. pontjában kifejtett megfontolásokra, nincs jelentősége annak, hogy e műszaki eljárás azzal kezdődik, hogy a sajtócikkeket manuálisan beteszik a szkennerbe, abból a célból, hogy létrehozzák az első időleges másolatokat (TIFF‑fájlok létrehozása), továbbá annak sem, hogy az eljárás egy időleges többszörözési cselekménnyel, nevezetesen a tizenegy szavas kivonatot tartalmazó fájl létrehozásával végződik.
Végül ki kell emelni, hogy a szóban forgó műszaki eljárás az említett többszörözési cselekmények nélkül nem tölthetné be megfelelően és hatékonyan a szerepét. Ugyanis ezen eljárás célja az, hogy beazonosítsa az előre meghatározott kulcsszavakat a sajtócikkekben, és azokat egy digitális hordozóra lementse. Ezen elektronikus keresés miatt kell e cikkeket a papírhordozóról digitális adatokká átalakítani, hiszen ezen átalakításra, az említett adatok felismerése érdekében azért van szükség, hogy azokban a kulcsszavak beazonosíthatók és kivonatolhatók legyenek.
A DDF által állítottakkal szemben, e következtetést nem kérdőjelezi meg az a tény, hogy sajtócikkekből többszörözés nélkül is lehetne összefoglalókat készíteni. E tekintetben elegendő kiemelni azt, hogy ezen összefoglalókat az említett eljáráson kívül készítik el, hiszen az az utóbbi eljárást követi, és ennélfogva az nem releváns annak megítélése szempontjából, hogy ezen eljárás betöltheti‑e a szerepét megfelelően és hatékonyan az érintett többszörözési cselekmények nélkül.
Az előbbiekre való tekintettel az első és a második kérdésre azt a választ kell adni, hogy a 2001/29 irányelv 5. cikkének (1) bekezdését úgy kell értelmezni, hogy a valamely adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek annak a feltételnek, miszerint e cselekményeknek a műszaki eljárás elválaszthatatlan és lényeges részét kell képezniük, annak ellenére, hogy az említett eljárás azokkal kezdődik és végződik, továbbá emberi beavatkozással jár.
Az azon feltételre vonatkozó harmadik és negyedik kérdésről, miszerint a többszörözési cselekményeknek egyetlen (kizárólagos) célt kell szolgálniuk, nevezetesen a mű, illetve a más védelem alatt álló teljesítmény harmadik személyek között hálózaton, köztes szolgáltató által végzett átvitelének, vagy annak jogszerű felhasználásának lehetővé tételét
Harmadik és negyedik kérdésével, amelyeket célszerű együttesen vizsgálni, az előterjesztő bíróság lényegében arra szeretne választ kapni, hogy a 2001/29 irányelv 5. cikkének (1) bekezdését úgy kell‑e értelmezni, hogy az adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek‑e annak a feltételnek, miszerint a többszörözési cselekményeknek egyetlen (kizárólagos) célt kell szolgálniuk, nevezetesen a mű, illetve a más védelem alatt álló teljesítmény harmadik személyek között hálózaton, köztes szolgáltató által végzett átvitelének, vagy annak jogszerű felhasználásának lehetővé tételét.
Bevezetésként kiemelendő, hogy az érintett többszörözési cselekmények nem arra irányulnak, hogy lehetővé tegyék a harmadik személyek között hálózaton, köztes szolgáltató által végzett átvitelt. E körülményekre tekintettel, azt kell megvizsgálni, hogy e cselekmények egyetlen (kizárólagos) célja a mű vagy más védelem alatt álló teljesítmény jogszerű felhasználásának lehetővé tétele‑e.
Ebben a tekintetben, ahogyan az a 2001/29 irányelv (33) preambulumbekezdéséből kitűnik, a felhasználás akkor minősül jogszerűnek, ha azt az érintett jogosult engedélyezi, illetve az alkalmazandó szabályozás nem korlátozza (a fent hivatkozott Football Association Premier League és társai ügyben hozott ítélet 168. pontja).
Egyrészt hangsúlyozni kell, hogy az alapügyben, a kérdést előterjesztő bíróság által említett esetben, amikor az adatrögzítés műszaki eljárásának utolsó cselekményétől – nevezetesen a tizenegy szavas kivonat kinyomtatásától – eltekintünk, az érintett műszaki eljárás, ideértve a TIFF‑fájlok, a szövegfájlok és a tizenegy szavas kivonatot tartalmazó fájlok létrehozását, a sajtócikk-összefoglalók hatékonyabb elkészítését, és így azok hatékonyabb felhasználását segíti elő. Másrészt a Bíróság elé terjesztett ügyiratok közül semmi sem utal arra, hogy e műszaki eljárás eredménye, nevezetesen a tizenegy szavas kivonat, bárminemű más felhasználást is lehetővé tenne.
Ami az említett felhasználás jogszerűségét vagy jogellenességét illeti, annyi bizonyos, hogy a sajtócikk‑összefoglalók elkészítéséhez a jelen esetben e cikkek szerzői jogi jogosultjai nem járultak hozzá. Márpedig, ha ez így van, akkor hangsúlyozni kell, hogy e tevékenységet az uniós szabályozás nem korlátozza. Ezenkívül az Infopaq és a DDF egybehangzó állításai alapján úgy tűnik, hogy az említett összefoglaló elkészítése nem képez olyan tevékenységet, amelyet a dán szabályozás korlátozna.
E körülmények alapján az említett felhasználás nem minősíthető jogellenesnek.
Az előzőekben kifejtettekre való tekintettel a harmadik és negyedik kérdésre azt a választ kell adni, hogy a 2001/29 irányelv 5. cikkének (1) bekezdését úgy kell értelmezni, hogy az adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek annak a feltételnek, miszerint a többszörözési cselekményeknek egyetlen (kizárólagos) célt kell szolgálniuk, nevezetesen a mű, illetve a más védelem alatt álló teljesítmény jogszerű felhasználásának lehetővé tételét.
Az azon feltételre vonatkozó ötödik és hatodik kérdésről, miszerint a többszörözési cselekményeknek nem lehet önálló gazdasági jelentősége
Egészében véve az alapügy összefüggéseire, valamint az előző kérdések terjedelmére való figyelemmel az ötödik és a hatodik kérdés úgy értendő, mint amelyek arra vonatkoznak, hogy az adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek‑e a 2001/29 irányelv 5. cikkének (1) bekezdésében foglalt azon feltételnek, miszerint e cselekményeknek nem lehet önálló gazdasági jelentősége.
E tekintetben emlékeztetni kell arra, hogy a műszaki eljárás során végzett időleges többszörözési cselekmények célja az említett 5. cikk (1) bekezdése értelmében a védelem alatt álló művekhez való hozzáférés és azok felhasználásának lehetővé tétele. Mivel e művek saját gazdasági értékkel rendelkeznek, az azokhoz való hozzáférésnek és azok felhasználásának szükségszerűen gazdasági jelentősége van (lásd ebben az értelemben a fent hivatkozott Football Association Premier League és társai ügyben hozott ítélet 174. pontját).
Azonfelül, miként az a 2001/29 irányelv (33) preambulumbekezdéséből kiderül, az időleges többszörözési cselekmények – akárcsak a „browsing”‑ot és a „caching”‑et lehetővé tévő cselekmények – célja valamely mű felhasználásának megkönnyítése, vagy e felhasználás hatékonyabbá tétele. Így tehát e cselekmények velejárója, hogy azok a felhasználás során üzleti nyereséget keletkezkeztetnek, és ennek következtében a haszon növekedésével és az előállítási költségek csökkenésével járnak.
Márpedig, ha ez így van, akkor az említett cselekményeknek nem lehet önálló gazdasági jelentősége, abban az értelemben, hogy a megvalósításukból származó gazdasági előny nem lehet sem eltérő, sem elválasztható az érintett mű jogszerű felhasználásából származó gazdasági előnytől, és nem keletkeztethet további gazdasági előnyt azon felül, ami a védelem alatt álló mű említett felhasználásából származik (lásd ebben az értelemben a fent hivatkozott Football Association Premier League és társai ügyben hozott ítélet 175. pontját).
Az időleges többszörözési cselekmények megvalósításából eredő olyan üzleti nyereségeknek, mint az alapeljárás tárgyát képezők, nincs ilyen önálló gazdasági jelentősége, hiszen az alkalmazásukból származó gazdasági előnyök csupán a lemásolt mű felhasználásakor öltenek anyagi formát, és így azok nem térnek el és nem is választhatók el az azok felhasználásából származó előnyöktől.
Az időleges többszörözési cseleményből származó előny viszont eltérő és el is választható, ha az e cselekményt megvalósító személy előnyhöz juthat maguknak az időleges másolatoknak a gazdasági kiaknázása folytán.
Ugyanez elmondható akkor is, ha az időleges többszörözési cselekmények a lemásolt mű megváltozásához vezetnek, miként az az érintett műszaki eljárás megindítása pillanatában fennáll, hiszen az említett cselekmények célja így már nem azon felhasználásának megkönnyítése, hanem egy eltérő mű felhasználásának a megkönnyítése.
Következésképpen az ötödik és a hatodik kérdésre azt a választ kell adni, hogy a 2001/29 irányelv 5. cikkének (1) bekezdését úgy kell értelmezni, hogy a valamely adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek annak a feltételnek, miszerint e cselekményeknek nem lehet önálló gazdasági jelentőségük, amennyiben egyrészt e cselekmények megvalósítása a védelem alatt álló mű jogszerű felhasználásából származó előnyökön túlmenően nem keletkeztet további előnyöket, másrészt pedig az időleges többszörözési cselekmények nem eredményezik e mű megváltoztatását.
Az azon feltételre vonatkozó hetedik kérdésről, miszerint a többszörözési cselekmények nem lehetnek sérelmesek a mű rendes felhasználására nézve, és nem sérthetik indokolatlanul a jogosultak jogos érdekeit
Hetedik kérdésével az előterjesztő bíróság lényegében arra szeretne választ kapni, hogy a 2001/29 irányelv 5. cikkének (5) bekezdését úgy kell‑e értelmezni, hogy a valamely adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, megfelelnek‑e annak a feltételnek, miszerint a többszörözési cselekmények nem lehetnek sérelmesek a mű rendes felhasználására nézve, és nem sérthetik indokolatlanul a jogosultak jogos érdekeit.
E tekintetben elegendő megjegyezni, hogy ha e többszörözési cselekmények tekintetében a 2001/29 irányelv 5. cikkének (1) bekezdésében foglalt és a Bíróság ítélkezési gyakorlata szerint értelmezett valamennyi feltétel teljesül, akkor úgy kell tekinteni, hogy azok nem sérelmesek a mű rendes felhasználására nézve, és nem sértik indokolatlanul a jogosultak jogos érdekeit (lásd a fent hivatkozott Football Association Premier League és társai ügyben hozott ítélet 181. pontját).
Következésképpen a hetedik kérdésre azt a választ kell adni, hogy a 2001/29 irányelv 5. cikkének (5) bekezdését úgy kell értelmezni, hogy a valamely adatrögzítési eljárás során végzett olyan időleges többszörözési cselekmények, mint az alapeljárás tárgyát képezők, amennyiben azok tekintetében az ezen irányelv 5. cikkének (1) bekezdésében foglalt valamennyi feltétel teljesül, úgy tekintendők, mint amelyek megfelelnek annak a feltételnek, amely szerint a többszörözési cselekmények nem lehetnek sérelmesek a mű rendes felhasználására nézve, és nem sérthetik indokolatlanul a jogosultak jogos érdekeit.
A költségekről
Mivel ez az eljárás az alapeljárásban részt vevő felek számára a kérdést előterjesztő bíróság előtt folyamatban lévő eljárás egy szakaszát képezi, ez a bíróság dönt a költségekről. Az észrevételeknek a Bíróság elé terjesztésével kapcsolatban felmerült költségek, az említett felek költségeinek kivételével, nem téríthetők meg.
A fenti indokok alapján a Bíróság (harmadik tanács) a következőképpen határozott:
Az információs társadalomban a szerzői és szomszédos jogok egyes vonatkozásainak összehangolásáról szóló, 2001. május 22‑i 2001/29/EK európai parlamenti és tanácsi irányelv 5. cikkének (1) bekezdését úgy kell értelmezni, hogy az úgynevezett „adatrögzítési” eljárás során végzett olyan időleges többszörözési cselekmények, mint az alapeljárás tárgyát képezők:
megfelelnek annak a feltételnek, miszerint e cselekményeknek a műszaki eljárás elválaszthatatlan és lényeges részét kell képezniük, annak ellenére, hogy az említett eljárás azokkal kezdődik és végződik, továbbá emberi beavatkozással jár;
megfelelnek annak a feltételnek, miszerint a többszörözési cselekményeknek egyetlen (kizárólagos) célt kell szolgálniuk, nevezetesen a mű, illetve a más védelem alatt álló teljesítmény jogszerű felhasználásának lehetővé tételét;
megfelelnek annak a feltételnek, miszerint e cselekményeknek nem lehet önálló gazdasági jelentőségük, amennyiben egyrészt e cselekmények megvalósítása a védelem alatt álló mű jogszerű felhasználásából származó előnyökön túlmenően nem keletkeztet további előnyöket, másrészt pedig az időleges többszörözési cselekmények nem eredményezik a mű megváltoztatását.
A 2001/29 irányelv 5. cikkének (5) bekezdését úgy kell értelmezni, hogy az úgynevezett „adatrögzítési” eljárás során végzett olyan időleges többszörözési cselekmények, mint az alapeljárás tárgyát képezők, amennyiben azok tekintetében az ezen irányelv 5. cikkének (1) bekezdésében foglalt valamennyi feltétel teljesül, úgy tekintendők, mint amelyek megfelelnek annak a feltételnek, amely szerint a többszörözési cselekmények nem lehetnek sérelmesek a mű rendes felhasználására nézve, és nem sérthetik indokolatlanul a jogosultak jogos érdekeit.
Aláírások
A BÍRÓSÁG ÍTÉLETE (nagytanács)
. január 24. ( *1 )
Szociálpolitika — 2003/88/EK irányelv — 7. cikk — A fizetett éves rendes szabadsághoz való jog — A jog keletkezésének a nemzeti szabályozás által előírt feltétele — A munkavállaló távolléte — A szabadsághoz való jognak a távollét jellegétől függő időtartama — A 2003/88 irányelvvel ellentétes nemzeti szabályozás — A nemzeti bíróság szerepe”
A C-282/10. sz. ügyben,
az EUMSZ 267. cikk alapján benyújtott előzetes döntéshozatal iránti kérelem tárgyában, amelyet a Cour de cassation (Franciaország) a Bírósághoz 2010. június 7-én érkezett, 2010. június 2-i határozatával terjesztett elő az előtte
Maribel Dominguez
és
a Centre informatique du Centre Ouest Atlantique,
a Préfet de la région Centre
között folyamatban lévő eljárásban,
A BÍRÓSÁG (nagytanács),
tagjai: V. Skouris elnök, A. Tizzano, J. N. Cunha Rodrigues, K. Lenaerts és U. Lõhmus tanácselnökök, A. Rosas, E. Levits (előadó), A. Ó Caoimh, L. Bay Larsen, T. von Danwitz és A. Arabadjiev bírák,
főtanácsnok: V. Trstenjak,
hivatalvezető: R. Şereş tanácsos,
tekintettel az írásbeli szakaszra és a 2011. május 17-i tárgyalásra,
figyelembe véve a következők által előterjesztett észrevételeket:
M. Dominguez képviseletében H. Masse-Dessen és V. Lokiec ügyvédek,
a Centre informatique du Centre Ouest Atlantique képviseletében D. Célice ügyvéd,
a francia kormány képviseletében G. de Bergues, valamint A. Czubinski és N. Rouam, meghatalmazotti minőségben,
a dán kormány képviseletében S. Juul Jørgensen, meghatalmazotti minőségben,
a holland kormány képviseletében C. Wissels és M. Noort, meghatalmazotti minőségben,
az Európai Bizottság képviseletében M. van Beek és M. Van Hoof, meghatalmazotti minőségben,
a főtanácsnok indítványának a 2011. szeptember 8-i tárgyaláson történt meghallgatását követően,
meghozta a következő
Ítéletet
Az előzetes döntéshozatal iránti kérelem a munkaidő-szervezés egyes szempontjairól szóló, 2003. november 4-i 2003/88/EK európai parlamenti és tanácsi irányelv (HL L 299., 9. o.; magyar nyelvű különkiadás 5. fejezet, 4. kötet, 381. o.) 7. cikkének értelmezésére vonatkozik.
E kérelmet az M. Dominguez és munkáltatója, a Centre informatique du Centre Ouest Atlantique (a továbbiakban: CICOA) között folyamatban lévő, M. Dominguez azon kérelmével kapcsolatos jogvita keretében terjesztették elő, hogy biztosítsák számára a munkavégzési kötelezettség alól baleset következtében előírt felmentés folytán a 2005 novembere és 2007 januárja közötti időszakban igénybe nem vett fizetett éves szabadságot, másodlagosan pedig fizessenek neki ellentételezést.
Jogi háttér
Az uniós szabályozás
A 2003/88 irányelv 1. cikke így rendelkezik:
Az irányelv célja és hatálya
Ez az irányelv a minimális biztonsági és egészségvédelmi követelményeket állapítja meg a munkaidő megszervezése tekintetében.
Ezt az irányelvet kell alkalmazni:
az éves szabadság minimális időtartama  esetében
”
Ezen irányelv 7. cikke a következőképpen rendelkezik:
Éves szabadság
A tagállamok meghozzák a szükséges intézkedéseket annak biztosítására, hogy minden munkavállalót legalább négy hét [helyesen: négy hét fizetett] éves szabadság illessen meg a nemzeti jogszabályok és/vagy gyakorlat által megállapított ilyen szabadságra való jogosultság és a szabadság biztosítása [helyesen: és ennek megadása] feltételeinek megfelelően.
Az éves szabadság minimális időtartama nem helyettesíthető annak fejében nyújtott juttatással, a munkaviszony megszűnésének esetét kivéve.”
Ezen irányelv 15. cikke szerint:
Kedvezőbb rendelkezések
Ez az irányelv nem sérti a tagállamoknak azt a jogát, hogy olyan törvényi, rendeleti vagy közigazgatási rendelkezéseket alkalmazzanak vagy vezessenek be, amelyek a munkavállalók biztonságának és egészségének védelme szempontjából kedvezőbbek, vagy hogy megkönnyítsék vagy engedélyezzék olyan kollektív szerződések vagy a szociális partnerek által kötött olyan megállapodások alkalmazását, amelyek a munkavállalók biztonságának és egészségének védelme szempontjából kedvezőbbek.”
A 2003/88 irányelv 17. cikke előírja, hogy a tagállamok eltérhetnek ezen irányelv bizonyos rendelkezéseitől. Az irányelv 7. cikke vonatkozásában semmilyen eltérés nem megengedett.
A nemzeti szabályozás
A Code du travail (a munka törvénykönyve) L. 223-2. cikkének első bekezdése így rendelkezik:
Az a munkavállaló, aki igazolja, hogy a tárgyév során ugyanazon munkáltatónál legalább egy hónap tényleges munkavégzéssel töltött időnek megfelelő időtartamban foglalkoztatták, meghatározott mértékű szabadságra jogosult, melynek időtartama minden munkával töltött hónap után két és fél munkanap, azzal, hogy az igénybe vehető szabadság teljes időtartama nem haladhatja meg a harminc munkanapot.”
Az említett Code du travail L. 223-4. cikke szerint:
A szabadság időtartamának meghatározása szempontjából egy tényleges munkavégzéssel töltött hónapnak minősül a négy hétnek vagy huszonnégy munkanapnak megfelelő időtartam. Tényleges munkavégzéssel töltött időtartamnak minősül a fizetett szabadság időtartama, a  kompenzáló pihenőidő,  a szülő nők részére előírt pihenőidő, a munkaidő csökkentése jogcímén megszerzett pihenőnapok, és az a legfeljebb egy éves megszakítatlan időtartam, amelynek során munkahelyi baleset vagy foglalkozási megbetegedés következtében a munkaszerződés hatályát felfüggesztik .”
A társadalombiztosítási szervezetek munkavállalóira vonatkozó nemzeti kollektív munkaszerződés mellékletét képező típusszabályzat XIV. cikke a negyedik bekezdésében előírja:
Az éves szabadsághoz való jogosultság nem áll fenn abban az évben, amelyben betegségek, illetve hosszan tartó betegség miatti hiányzás következtében a munkavégzés tizenkét egymást követő hónapon át vagy azt meghaladó időtartamban szünetel;  az éves szabadsághoz való jogosultság a munkába való visszatérés napján éled fel, azzal, hogy a szabadság időtartamát azon tényleges munkavégzés arányában kell meghatározni, amelynek alapján az éves szabadság igénybevételére még nem került sor.”
Az alapeljárás és az előzetes döntéshozatalra előterjesztett kérdések
M. Dominguez, aki 1987 óta a CICOA munkavállalója, a társadalombiztosítási szervezetek munkavállalóira vonatkozó nemzeti kollektív munkaszerződés hatálya alá tartozik. Miután úti balesetet szenvedett a lakóhelye és a munkahelye között, a 2005. november 3-ától2007. január 7-éig terjedő időszakban fel volt mentve a munkavégzés alól.
M. Dominguez a juridiction prud’homale-hoz (a limoges-i munkaügyi bíróság), majd a cour d’appel de Limoges-hoz (a limoges-i fellebbviteli bíróság) fordult, és a fenti időszakra járó 22,5 nap fizetett szabadság biztosítását, másodlagosan pedig ellentételezés megfizetését kérte.
Mivel az említett bíróságok elutasították M. Dominguez kérelmeit, e munkavállaló felülvizsgálati kérelmet terjesztett elő. Azt állítja, hogy az úti baleset olyan üzemi balesetnek minősül, amelyre ugyanazok a szabályok vonatkoznak, mint az utóbbira. Ezért azt az időtartamot, amelynek során a munkaszerződését úti baleset következtében felfüggesztették, a Code du travail L. 223-4. cikke szerint a fizetett szabadság számítása szempontjából tényleges munkavégzéssel töltött időnek kell tekinteni.
Figyelembe véve a Bíróságnak a 2003/88 irányelv 7. cikkével kapcsolatos ítélkezési gyakorlatát, a Cour de cassation kétségeit fejezte ki azzal kapcsolatban, hogy a releváns nemzeti rendelkezések összeegyeztethetők-e az említett cikkel.
E körülmények között a Cour de cassation felfüggesztette az eljárást, és előzetes döntéshozatal céljából a következő kérdéseket terjesztette a Bíróság elé:
Úgy kell-e értelmezni a 2003/88 irányelv 7. cikkének (1) bekezdését, hogy azzal ellentétesek azok a nemzeti rendelkezések vagy gyakorlatok, amelyek előírják, hogy a fizetett éves szabadsághoz való jog feltétele legalább tíz nap (vagy egy hónap) tényleges munkavégzéssel töltött idő a referencia-időszak alatt?
A fenti kérdésre adott igenlő válasz esetén a 2003/88 irányelv 7. cikke, amely külön kötelezettséget ró a munkáltatóra azzal, hogy fizetett szabadsághoz való jogot biztosít az egészségügyi okból egy évig vagy azt meghaladó ideig távol lévő munkavállalónak, arra kötelezi-e a magánszemélyek közötti jogvitában eljáró nemzeti bíróságot, hogy figyelmen kívül hagyja az ezzel ellentétes azon nemzeti rendelkezést, amely a fizetett éves szabadsághoz való jog keletkezésének feltételeként ebben az esetben a referenciaév alatt legalább tíz nap tényleges munkavégzéssel töltött időtartamot ír elő?
Amennyiben a 2003/88 irányelv 7. cikke nem tesz különbséget a referencia-időszak során távol lévő munkavállalók között aszerint, hogy távollétük oka munkahelyi baleset, foglalkozási megbetegedés, úti baleset, vagy nem foglalkozási megbetegedés, a munkavállalók e jogszabály értelmében bármilyen eredetű, egészségügyi ok miatti távollét esetén azonos időtartamú fizetett szabadságra jogosultak-e, vagy e szöveget úgy kell értelmezni, hogy az nem tiltja, hogy a fizetett szabadság időtartama a munkavállaló távollétének okától függően eltérő lehessen, amennyiben a nemzeti törvény bizonyos feltételek fennállása esetén a fizetett éves szabadság időtartamát [a 2003/88] irányelv által előírt négyhetes minimumnál hosszabb időtartamban állapítja meg?”
Az első kérdésről
A kérdést előterjesztő bíróság az első kérdésével lényegében azt kívánja megtudni, hogy a 2003/88 irányelv 7. cikkének (1) bekezdését akként kell-e értelmezni, hogy azzal ellentétesek az olyan nemzeti rendelkezések vagy gyakorlatok, amelyek előírják, hogy a fizetett éves szabadsághoz való jog feltétele legalább tíz nap vagy egy hónap tényleges munkavégzéssel töltött idő a referencia-időszakban.
E tekintetben emlékeztetni kell arra, hogy az állandó ítélkezési gyakorlat szerint a minden munkavállalót megillető, fizetett éves szabadsághoz való jogot az uniós szociális jog különleges fontossággal bíró elvének kell tekinteni, amelytől nem lehet eltérni, és amelynek az illetékes nemzeti hatóságok általi érvényesítése csak a 2003/88 irányelvvel egységes szerkezetbe foglalt, a munkaidő-szervezés egyes szempontjairól szóló, 1993. november 23-i 93/104/EK tanácsi irányelvben (HL L 307., 18. o.; magyar nyelvű különkiadás 5. fejezet, 2. kötet, 197. o.) kifejezetten meghatározott korlátok között történhet (lásd a C-173/99. sz. BECTU-ügyben 2001. június 26-án hozott ítélet [EBHT 2001., I-4881. o.] 43. pontját, a C-350/06. és C-520/06. sz., Schultz-Hoff és társai egyesített ügyekben 2009. január 20-án hozott ítélet [EBHT 2009., I-179. o.] 22. pontját, valamint a C-214/10. sz. KHS-ügyben 2011. november 22-én hozott ítélet [EBHT 2011., I-11757. o.] 23. pontját).
Így a 93/104 irányelvet akként kell értelmezni, hogy az nem teszi lehetővé, hogy a tagállamok egyoldalúan korlátozzák a minden munkavállalót megillető, fizetett éves szabadsághoz való jogot azáltal, hogy e jog keletkezése kapcsán olyan feltételt alkalmaznak, amely egyes munkavállalókal szemben kizárja e jogot (a fent hivatkozott BECTU-ügyben hozott ítélet 52. pontja).
A tagállamok számára kétségkívül megengedett, hogy a belső szabályozásuk keretében meghatározzák a fizetett éves szabadsághoz való jog gyakorlási és alkalmazási feltételeit, magát a jog keletkezését azonban nem köthetik semmilyen feltételhez (lásd a fent hivatkozott Schultz-Hoff és társai egyesített ügyekben hozott ítélet 46. pontját).
Így a 2003/88 irányelvvel egységes szerkezetbe foglalt 93/104 irányelv előírásainak végrehajtásához szükséges gyakorlási és alkalmazási módozatok tartalmazhatnak bizonyos eltéréseket a fizetett éves szabadsághoz való jog gyakorlásának feltételeit illetően, de ez az irányelv nem teszi lehetővé a tagállamok számára azt, hogy a minden munkavállaló számára kifejezetten biztosított jognak magát a keletkezését kizárják (a fent hivatkozott BECTU-ügyben hozott ítélet 55. pontja, valamint a fent hivatkozott Schultz-Hoff és társai egyesített ügyekben hozott ítélet 47. pontja)
Ezenkívül, mivel a 2003/88 irányelv nem tesz különbséget a referencia-időszak során betegszabadság miatt távol lévő munkavállalók, illetve az említett időszak során ténylegesen munkát végző munkavállalók között (lásd a fent hivatkozott Schultz-Hoff és társai egyesített ügyekben hozott ítélet 40. pontját), ebből az következik, hogy a megfelelően igazolt betegszabadságon lévő munkavállalók tekintetében az ezen irányelv által valamennyi munkavállaló számára biztosított, fizetett éves szabadsághoz való jogot a tagállamok nem rendelhetik alá azon feltételnek, mely szerint a munkavállalónak az említett tagállam által megállapított referencia-időszak során ténylegesen munkát kellett végeznie (a fent hivatkozott Schultz-Hoff és társai egyesített ügyekben hozott ítélet 41. pontja).
Az eddigiekből következik, hogy a 2003/88 irányelv 7. cikkének (1) bekezdését akként kell értelmezni, hogy azzal ellentétesek az olyan nemzeti rendelkezések vagy gyakorlatok, amelyek előírják, hogy a fizetett éves szabadsághoz való jog feltétele legalább tíz nap vagy egy hónap tényleges munkavégzéssel töltött idő a referencia-időszakban.
A második kérdésről
A kérdést előterjesztő bíróság a második kérdésével lényegében azt kívánja megtudni, hogy a 2003/88 irányelv 7. cikkét akként kell-e értelmezni, hogy a magánszemélyek közötti jogvitában figyelmen kívül kell hagyni az e 7. cikkel ellentétes olyan nemzeti rendelkezést, amely a fizetett éves szabadsághoz való jog feltételeként tényleges munkavégzéssel töltött minimális időtartamot ír elő a referencia-időszakban.
Mindjárt az elején meg kell állapítani, hogy az a kérdés, hogy mellőzni kell-e valamely nemzeti rendelkezés alkalmazását amiatt, hogy az ellentétes az uniós joggal, csak akkor merül fel, ha nincs semmilyen lehetőség e rendelkezésnek az uniós joggal összhangban történő értelmezésére.
Ezzel összefüggésben állandó ítélkezési gyakorlat, hogy a belső jog alkalmazásakor a tagállami bíróságok kötelesek a belső jogot úgy értelmezni, hogy a szóban forgó irányelv eredményének eléréséhez a lehető legteljesebb mértékig figyelembe veszik annak szövegét és célját, következésképpen megfelelni az EUMSZ 288. cikk harmadik bekezdésének. A nemzeti jog uniós joggal összhangban álló értelmezésének e követelménye ugyanis az EUM-Szerződés rendszeréből következik, amennyiben lehetővé teszi a tagállami bíróságoknak, hogy az előttük folyamatban lévő ügyek elbírálása során hatáskörüknek megfelelően biztosítsák az uniós jog teljes érvényesülését (lásd többek között a C-397/01–C-403/01. sz., Pfeiffer és társai egyesített ügyekben 2004. október 5-én hozott ítélet [EBHT 2004., I-8835. o.] 114. pontját; a C-378/07–C-380/07. sz., Angelidaki és társai egyesített ügyekben 2009. április 23-án hozott ítélet [EBHT 2009., I-3071. o.] 197. és 198. pontját, valamint a C-555/07. sz. Kücükdeveci-ügyben 2010. január 19-én hozott ítélet [EBHT 2010., I-365. o.] 48. pontját).
Tény, hogy a nemzeti jog uniós joggal összhangban álló értelmezése ezen elvének vannak bizonyos korlátai. Így az általános jogelvek korlátozzák a nemzeti bíróság azon kötelezettségét, hogy a belső jog irányadó szabályainak értelmezésekor és alkalmazásakor figyelembe kell vennie az irányelv tartalmát, továbbá e kötelezettség nem szolgálhat a nemzeti jog contra legem értelmezésének alapjául (lásd a C-268/06. sz. Impact-ügyben 2008. április 15-én hozott ítélet [EBHT 2008., I-2483. o.] 100. pontját, valamint a fent hivatkozott Angelidaki és társai egyesített ügyekben hozott ítélet 199. pontját).
Az alapügyben a kérdést előterjesztő bíróság úgy ítéli meg, hogy ilyen korlátokba ütközik. E bíróság szerint a Code du travail L. 223-2. cikkének első bekezdése – amely akként rendelkezik, hogy a fizetett éves szabadsághoz való jog feltétele legalább egy hónap tényleges munkavégzés a referencia-időszakban – nem értelmezhető a 2003/88 irányelv 7. cikkével összhangban.
Ezzel összefüggésben emlékeztetni kell arra, hogy az uniós joggal összhangban álló értelmezés elve ezenkívül megköveteli, hogy a nemzeti bíróságok hatáskörük keretei között tegyenek meg mindent annak érdekében, hogy a belső jog egészére tekintettel és az általa elfogadott értelmezési módszerek alkalmazásával biztosítsák a szóban forgó irányelv teljes érvényesülését, és annak céljával összhangban álló eredményre jussanak (lásd a C-212/04. sz., Adeneler és társai ügyben 2006. július 4-én hozott ítélet [EBHT 2006., I-6057. o.] 111. pontját, valamint a fent hivatkozott Angelidaki és társai egyesített ügyekben hozott ítélet 200. pontját).
Márpedig az alapügyben a Code du travail L. 223-4. cikke – amely a munkából való távollét bizonyos időszakait úgy tekinti, hogy azok mentesítenek a referencia-időszakban való tényleges munkavégzés követelménye alól – szerves részét képezi a nemzeti bíróságok által figyelembe veendő belső jognak.
Ha ugyanis a nemzeti bíróság a Code du travail L. 223-4. cikkét akként értelmezné, hogy az úti baleset miatti távollét időszakát a 2003/88 irányelv 7. cikke teljes körű érvényesülésének biztosítása érdekében az üzemi baleset miatti távollét időszakával azonos módon kell megítélni, e bíróság nem ütközne a Code du travail L. 223-2. cikke uniós joggal összhangban álló értelmezésének a jelen ítélet 26. pontjában említett korlátaiba.
Ezzel összefüggésben hangsúlyozni kell, hogy a 2003/88 irányelv 7. cikke nem tesz semmilyen különbséget a referencia-időszak során betegszabadság miatt távol lévő munkavállalók, illetve az említett időszak során ténylegesen munkát végző munkavállalók között (lásd a jelen ítélet 20. pontját). Ebből következik, hogy a tagállamok a referencia-időszak során egészségügyi okokból távol lévő munkavállaló fizetett éves szabadsághoz való jogát nem rendelhetik alá annak a kötelezettségnek, hogy e munkavállaló ugyanezen időszak során ténylegesen munkát végezzen. Így a 2003/88 irányelv 7. cikke értelmében a valamennyi munkavállalót megillető, legalább négy hét fizetett éves szabadsághoz való jog akkor sem sérülhet, ha e munkavállaló a munkahelyen vagy máshol bekövetkezett baleset következtében, vagy pedig bármilyen természetű vagy eredetű betegség következtében az említett referencia-időszak során betegszabadságon volt.
Az eddigiekből következően a kérdést előterjesztő bíróság feladata, hogy a belső jog egészére – különösen a Code du travail L. 223-4. cikkére – tekintettel és a belső jog által elfogadott értelmezési módszerek alkalmazásával, a 2003/88 irányelv teljes érvényesülésének biztosítása és a céljával összhangban álló eredmény elérése érdekében megvizsgálja, hogy kialakíthatja-e a belső jog olyan értelmezését, amely lehetővé teszi, hogy a munkavállaló úti baleset miatti távollétét a Code du travail hivatkozott cikkében említett esetek valamelyikével azonos módon ítélje meg.
Arra az esetre, ha ilyen értelmezés nem lehetséges, meg kell vizsgálni, hogy a 2003/88 irányelv 7. cikke (1) bekezdésének közvetlen hatálya van-e, adott esetben pedig azt, hogy M. Dominguez az alapügy alpereseivel, különösen a munkáltatójával, vagyis a CICOA-val szemben hivatkozhat-e erre az irányelvre, figyelembe véve ezen alperesek jogállását.
Ezzel kapcsolatban a Bíróság állandó ítélkezési gyakorlatából következik, hogy minden esetben, amikor valamely irányelv rendelkezései tartalmukat tekintve feltétlenek és kellően pontosak, azokra a magánszemélyek a nemzeti bíróságok előtt a tagállammal szemben hivatkozhatnak, ha a tagállam elmulasztotta az irányelv határidőn belüli átültetését a nemzeti jogba, vagy azt helytelenül ültette át (lásd többek között a fent hivatkozott Pfeiffer és társai egyesített ügyekben hozott ítélet 103. pontját, valamint az ott hivatkozott ítélkezési gyakorlatot).
Márpedig a 2003/88 irányelv 7. cikke eleget tesz e kritériumoknak, mivel a tagállamokkal szemben egyértelműen megfogalmazott és pontosan meghatározott eredménykötelezettséget ír elő, továbbá semmilyen feltételtől nem függ a benne foglalt azon szabály alkalmazása, mely szerint minden munkavállalónak legalább négy hét fizetett éves szabadságot kell biztosítani.
Még ha a 2003/88 irányelv 7. cikke az általa előírt fizetett éves szabadság igénybevétele és megadása feltételeinek meghatározása kapcsán bizonyos mérlegelési mozgásteret hagy is a tagállamok számára, e körülmény nem érinti az e cikkben előírt kötelezettség egyértelmű és feltétlen jellegét. Ezzel összefüggésben meg kell jegyezni, hogy a 2003/88 irányelv 7. cikke nem szerepel az említett irányelv azon rendelkezései között, amelyek vonatkozásában a 17. cikk eltérést enged. Megállapítható tehát az a minimális védelem, amelyet a tagállamoknak e 7. cikk értelmében minden esetben biztosítaniuk kell (lásd analógia útján a fent hivatkozott Pfeiffer és társai egyesített ügyekben hozott ítélet 105. pontját).
Mivel a 2003/88 irányelv 7. cikkének (1) bekezdése megfelel a közvetlen hatály fennállásához szükséges feltételeknek, a fentieken kívül meg kell állapítani, hogy az alapügy két alperesének egyike, a CICOA, amely M. Dominguez munkáltatója, a társadalombiztosítás területén működő szervezet.
Igaz, hogy az állandó ítélkezési gyakorlat szerint maguk az irányelvek nem keletkeztethetnek magánszemélyekre vonatkozó kötelezettségeket, következésképpen azokra önmagukban nem is lehet magánszemélyekkel szemben hivatkozni (lásd többek között a C-91/92. sz. Faccini Dori-ügyben 1994. július 14-én hozott ítélet [EBHT 1994., I-3325. o.] 20. pontját; a C-192/94. sz. El Corte Inglés ügyben 1996. március 7-én hozott ítélet [EBHT 1996., I-1281. o.] 15. pontját; a fent hivatkozott Pfeiffer és társai egyesített ügyekben hozott ítélet 108. pontját, valamint a fent hivatkozott Kücükdeveci-ügyben hozott ítélet 46. pontját).
Ugyanakkor emlékeztetni kell arra, hogy amikor a jogalanyok nem magánszeméllyel, hanem az állammal szemben hivatkozhatnak valamely irányelvre, akkor ezt attól függetlenül tehetik meg, hogy az állam milyen minőségében – munkáltatóként vagy hatóságként – jár el. Ugyanis mindkét esetben el kell kerülni, hogy az állam előnyt szerezhessen az uniós jog általa történt megsértéséből (lásd többek között a 152/84. sz. Marshall-ügyben 1986. február 26-án hozott ítélet [EBHT 1986., 723. o.] 49. pontját, a C-188/89. sz., Foster és társai ügyben 1990. július 12-én hozott ítélet [EBHT 1990., I-3313. o.] 17. pontját, valamint a C-343/98. sz., Collino és Chiappero ügyben 2000. szeptember 14-én hozott ítélet [EBHT 2000., I-6659. o.] 22. pontját).
Így azon szervezetek között, amelyekkel szemben valamely irányelv közvetlen hatályú rendelkezéseire hivatkozni lehet, szerepelnek azok a szervezetek, amelyek jogi formájuktól függetlenül, hatóság döntése alapján és ellenőrzése mellett közszolgáltatást nyújtanak, és amelyeknek evégett a magánszemélyek közötti jogviszonyokra jellemzőnél lényegesen több jogosítványuk van (lásd többek között a fent hivatkozott Foster és társai ügyben hozott ítélet 20. pontját, a fent hivatkozott Collino és Chiappero ügyben hozott ítélet 23. pontját, valamint a C-356/05. sz. Farrell-ügyben 2007. április 19-én hozott ítélet [EBHT 2007., I-3067. o.] 40. pontját).
A nemzeti bíróság feladata tehát megvizsgálni, hogy a CICOA-val szemben lehet-e hivatkozni a 2003/88 irányelv 7. cikkének (1) bekezdésére.
Amennyiben lehet rá hivatkozni, a 2003/88 irányelv 7. cikke – mivel megfelel a közvetlen hatály fennállásához szükséges feltételeknek – azt eredményezi, hogy a nemzeti bíróságnak figyelmen kívül kell hagynia az e cikkel ellentétes minden nemzeti rendelkezést.
Amennyiben nem lehet rá hivatkozni, emlékeztetni kell arra, hogy mindebből következik, hogy valamely irányelv azon rendelkezésére, amely magánszemélyeket jogosít vagy rájuk kötelezettséget ró, magánszemélyek egymás közötti jogvitájában önmagában még akkor sem lehet hivatkozni, ha az máskülönben egyértelmű, pontos és feltétel nélküli (lásd a fent hivatkozott Pfeiffer és társai egyesített ügyekben hozott ítélet 109. pontját).
Ilyen helyzetben ugyanakkor az a fél, akit a nemzeti jog uniós joggal való összeegyeztethetetlensége következtében sérelem ért, hivatkozhat a C-6/90. és C-9/90. sz., Francovich és társai egyesített ügyekben 1991. november 19-én hozott ítéletből (EBHT 1990., I-5357. o.) eredő ítélkezési gyakorlatra annak érdekében, hogy adott esetben kártérítést kapjon.
Következésképpen a második kérdésre azt a választ kell adni, hogy
a kérdést előterjesztő bíróság feladata, hogy a belső jog egészére – különösen a Code du travail L. 223-4. cikkére – tekintettel és a belső jog által elfogadott értelmezési módszerek alkalmazásával, a 2003/88 irányelv 7. cikke teljes érvényesülésének biztosítása és a céljával összhangban álló eredmény elérése érdekében megvizsgálja, hogy kialakíthatja-e a belső jog olyan értelmezését, amely lehetővé teszi, hogy a munkavállaló úti baleset miatti távollétét a Code du travail hivatkozott cikkében említett esetek valamelyikével azonos módon ítélje meg;
amennyiben ilyen értelmezés nem lehetséges, a nemzeti bíróság feladata megvizsgálni, hogy figyelembe véve az alapügy alpereseinek jogállását, velük szemben lehet-e hivatkozni a 2003/88 irányelv 7. cikke (1) bekezdésének közvetlen hatályára;
amennyiben a nemzeti bíróság nem érheti el a 2003/88 irányelv 7. cikkében meghatározott eredményt, az a fél, akit a nemzeti jog uniós joggal való összeegyeztethetetlensége következtében sérelem ért, hivatkozhat ugyanakkor a fent hivatkozott Francovich és társai egyesített ügyekben hozott ítéletre annak érdekében, hogy adott esetben kártérítést kapjon.
A harmadik kérdésről
A kérdést előterjesztő bíróság a harmadik kérdésével lényegében azt kívánja megtudni, hogy a 2003/88 irányelv 7. cikkét akként kell-e értelmezni, hogy azzal ellentétes az olyan nemzeti rendelkezés, amely a betegszabadságon lévő munkavállaló távollétének okától függően a fizetett éves szabadság időtartamát az ezen irányelv által biztosított négyhetes minimumnál hosszabb vagy azzal megegyező időtartamban állapítja meg.
Ezzel összefüggésben emlékeztetni kell arra, hogy – mint az a jelen ítélet 30. pontjában megállapítást nyert – a 2003/88 irányelv 7. cikke nem tesz semmilyen különbséget a megfelelően igazolt betegszabadságon lévő munkavállalók távollétének oka szerint, mivel minden olyan munkavállalónak, aki a munkahelyen vagy máshol bekövetkezett baleset következtében, vagy pedig bármilyen természetű vagy eredetű betegség következtében betegszabadságon volt, joga van legalább négy hét fizetett éves szabadsághoz.
Ugyanakkor, mint azt mind a főtanácsnok az indítványának 178. pontjában, mind pedig az Európai Bizottság az írásbeli észrevételeiben megjegyzi, az előző pontban tett megállapítás nem jelenti azt, hogy a 2003/88 irányelvvel ellentétesek lennének az olyan nemzeti rendelkezések, amelyek négy hétnél hosszabb időtartamú, a nemzeti jogban meghatározott feltételek mellett igénybe vehető és megadható fizetett éves szabadságot írnak elő.
A 2003/88 irányelv 1. cikke (1) bekezdésének és (2) bekezdése a) pontjának, 7. cikke (1) bekezdésének, valamint 15. cikkének szövegéből ugyanis kifejezetten kitűnik, hogy ezen irányelv célja arra korlátozódik, hogy minimális biztonsági és egészségvédelmi követelményeket állapítson meg a munkaidő megszervezése tekintetében, nem sértve a tagállamoknak azt a jogát, hogy a munkavállalók védelme szempontjából kedvezőbb nemzeti rendelkezéseket alkalmazzanak.
Így a tagállamok számára megengedett, hogy akként rendelkezzenek, hogy a nemzeti jog által biztosított fizetett éves szabadsághoz való jog az egészségügyi okokból távol lévő munkavállaló távollétének okától függően eltérően alakuljon, azzal a feltétellel, hogy e szabadságnak minden esetben el kell érnie vagy meg kell haladnia az említett irányelv 7. cikkében előírt négy hét minimális időtartamot.
Az eddigiekből következik, hogy a 2003/88 irányelv 7. cikkének (1) bekezdését akként kell értelmezni, hogy azzal nem ellentétes az olyan nemzeti rendelkezés, amely a betegszabadságon lévő munkavállaló távollétének okától függően a fizetett éves szabadság időtartamát az ezen irányelv által biztosított négyhetes minimumnál hosszabb vagy azzal megegyező időtartamban állapítja meg.
A költségekről
Mivel ez az eljárás az alapeljárásban részt vevő felek számára a kérdést előterjesztő bíróság előtt folyamatban lévő eljárás egy szakaszát képezi, ez a bíróság dönt a költségekről. Az észrevételeknek a Bíróság elé terjesztésével kapcsolatban felmerült költségek, az említett felek költségeinek kivételével, nem téríthetők meg.
A fenti indokok alapján a Bíróság (nagytanács) a következőképpen határozott:
A munkaidő-szervezés egyes szempontjairól szóló, 2003. november 4-i 2003/88/EK európai parlamenti és tanácsi irányelv 7. cikkének (1) bekezdését akként kell értelmezni, hogy azzal ellentétesek az olyan nemzeti rendelkezések vagy gyakorlatok, amelyek előírják, hogy a fizetett éves szabadsághoz való jog feltétele legalább tíz nap vagy egy hónap tényleges munkavégzéssel töltött idő a referencia-időszakban.
A kérdést előterjesztő bíróság feladata, hogy a belső jog egészére – különösen a Code du travail L. 223-4. cikkére – tekintettel és a belső jog által elfogadott értelmezési módszerek alkalmazásával, a 2003/88 irányelv 7. cikke teljes érvényesülésének biztosítása és a céljával összhangban álló eredmény elérése érdekében megvizsgálja, hogy kialakíthatja-e a belső jog olyan értelmezését, amely lehetővé teszi, hogy a munkavállaló úti baleset miatti távollétét a Code du travail hivatkozott cikkében említett esetek valamelyikével azonos módon ítélje meg.
Amennyiben ilyen értelmezés nem lehetséges, a nemzeti bíróság feladata megvizsgálni, hogy figyelembe véve az alapügy alpereseinek jogállását, velük szemben lehet-e hivatkozni a 2003/88 irányelv 7. cikke (1) bekezdésének közvetlen hatályára.
Amennyiben a nemzeti bíróság nem érheti el a 2003/88 irányelv 7. cikkében meghatározott eredményt, az a fél, akit a nemzeti jog uniós joggal való összeegyeztethetetlensége következtében sérelem ért, hivatkozhat ugyanakkor a C-6/90. és C-9/90. sz., Francovich és társai egyesített ügyekben 1991. november 19-én hozott ítéletre annak érdekében, hogy adott esetben kártérítést kapjon.
A 2003/88 irányelv 7. cikkének (1) bekezdését akként kell értelmezni, hogy azzal nem ellentétes az olyan nemzeti rendelkezés, amely a betegszabadságon lévő munkavállaló távollétének okától függően a fizetett éves szabadság időtartamát az ezen irányelv által biztosított négyhetes minimumnál hosszabb vagy azzal megegyező időtartamban állapítja meg.
Aláírások
A BÍRÓSÁG ÍTÉLETE (első tanács)
. február 2. ( *1 )
Az Európai Iskolák alapszabályát megállapító egyezmény — A 12. cikk (4) bekezdése a) pontjának és a 25. cikk (1) bekezdésének értelmezése és alkalmazása — A kiküldött tanároknak a jogállás és az illetmény tekintetében nemzeti tanártársaikkal azonos előmenetelhez való hozzáférési joga — Az Egyesült Királyság által az Európai Iskolákba kiküldött bizonyos tanároknak a nemzeti tanártársaik részére biztosított kedvezőbb illetménycsoportokhoz és más kiegészítő kifizetésekhez való hozzáférés alóli kizárása — A 12. cikk (4) bekezdésének a) pontjával és a 25. cikk (1) bekezdésével való összeegyeztethetetlenség”
A C-545/09. sz. ügyben,
az Európai Iskolák alapszabályát megállapító egyezmény 26. cikke alapján 2009. december 22-én,
az Európai Bizottság (képviselik: J. Currall és B. Eggers, meghatalmazotti minőségben, kézbesítési cím: Luxembourg)
felperesnek
Nagy-Britannia és Észak-Írország Egyesült Királysága (képviselik: H. Walker, meghatalmazotti minőségben és J. Coppel barrister)
alperes ellen
benyújtott keresete tárgyában,
A BÍRÓSÁG (első tanács),
tagjai: A. Tizzano tanácselnök, A. Borg Barthet, M. Ilešič (előadó), J.-J. Kasel és M. Berger bírák,
főtanácsnok: P. Mengozzi,
hivatalvezető: K. Sztranc-Sławiczek tanácsos,
tekintettel az írásbeli szakaszra és a 2011. május 4-i tárgyalásra,
a főtanácsnok indítványának a 2011. július 7-i tárgyaláson történt meghallgatását követően,
meghozta a következő
Ítéletet
Keresetében az Európai Bizottság annak megállapítását kéri a Bíróságtól, hogy az „Európai Iskolák” alapszabályát megállapító 1994. június 21-i egyezmény (HL L 212., 3. o.; magyar nyelvű különkiadás 16. fejezet, 1. kötet, 16. o., a továbbiakban: egyezmény) 12. cikke (4) bekezdésének a) pontját akként kell értelmezni és alkalmazni, hogy biztosítani kell azt, hogy a valamely tagállam által kiküldött tanárok a kiküldés időtartama alatt ugyanolyan előmeneteli lehetőségekkel rendelkezzenek a jogállás és az illetmény tekintetében, mint az e tagállam területén kinevezett tanárok, valamint hogy összeegyeztethetetlen az egyezmény 12. cikke (4) bekezdésének a) pontjával, valamint 25. cikkének (1) bekezdésével az, hogy az Nagy-Britannia és Észak-Írország Egyesült Királysága által kiküldött bizonyos tanárok – kiküldésük időtartama alatt – ki vannak zárva a kedvezőbb illetménycsoportokhoz (különösen a „threshold pay” [„küszöbfizetés”], „excellent teacher system” [kiválótanár-rendszer], illetve „advanced skills teachers” [képzési tevékenységhez kötődő illetménycsoport]), valamint más kiegészítő kifizetésekhez (mint például a „teaching and learning responsibility payments” [tanítási és tanulási feladattal kapcsolatos juttatások]) való hozzáféréséből, továbbá ki vannak zárva a meglévő illetménycsoportokon belüli előrehaladásból, ami az angliai és walesi állami iskolákban foglalkoztatott tanárok számára nyitva áll.
Jogi háttér
Az Európai Iskolák alapszabályát megállapító egyezmény és a kiküldött személyzetre vonatkozó szabályzat
Az Európai Iskolákat eredetileg két jogi aktussal alapították: egyrészt az Európai Iskolák alapszabályát megállapító, 1957. április 12-én Luxembourgban aláírt egyezménnyel (Az Egyesült Nemzetek Szerződéseinek Tára, 443. kötet, 129. o.), másrészt az Európai Iskolák alapításáról szóló, az Európai Iskolák alapszabálya alapján elfogadott, 1962. április 13-án Luxembourgban aláírt jegyzőkönyvvel (Az Egyesült Nemzetek Szerződéseinek Tára, 752. kötet, 267. o.).
E jogi aktusok helyébe lépett az egyezmény, amely 2002. október 1-jén lépett hatályba, és a jelenleg alkalmazandó jogforrást jelenti. Az eredeti jogi aktusokkal ellentétben, amelyeknek kizárólag a tagállamok voltak részesei, az egyezményt az Európai Közösségek is megkötötték, amelyeknek erre az Európai Közösségnek és az Európai Atomenergia-közösségnek az Európai Iskolák alapszabályát megállapító egyezmény aláírására és megkötésére való felhatalmazásáról szóló, 1994. június 17-i 94/557/EK, Euratom tanácsi határozat (HL L 212., 1. o.; magyar nyelvű különkiadás 16. fejezet, 1. kötet, 14. o.) adott felhatalmazást.
Az egyezmény harmadik preambulumbekezdése a következőt mondja ki:
figyelembe véve, hogy az Európai Iskolák rendszere »sui generis [helyesen: rendszere sui generis rendszer]; figyelembe véve, hogy egyfajta együttműködést képez a tagállamok, illetve közöttük és az Európai Közösségek között, miközben teljes mértékben elismerésre kerül a tagállamok felelőssége a tananyag és az oktatási rendszer megtervezése, valamint a kulturális és nyelvi különbözőség terén”.
Ezen egyezmény 3. cikkének (2) bekezdése a következőt írja elő:
Az oktatásról a tagállamok által kijelölt vagy megbízott [helyesen: kiküldött vagy kinevezett] tanároknak kell gondoskodniuk az Igazgatótanácsnak a 12. cikk (4) bekezdésében megállapított eljárás szerinti döntéseivel összhangban.”
Az említett egyezmény „Az Iskola szervei” címet viselő II. címének részét képező 12. cikke (4) bekezdésének a) pontja ekként rendelkezik:
Adminisztratív kérdésekben az Igazgatótanács feladatai közé tartoznak a következők:
.
a felügyelőbizottságok javaslata alapján minden egyes évben annak meghatározása, hogy a tantestületben létre kell-e hozni vagy meg kell-e szüntetni állásokat. Annak biztosítása, hogy az állások igazságos módon legyenek elosztva a tagállamok között. Általános- és középiskolai tanárok, valamint az Iskola nevelési tanácsadóinak megbízásával [helyesen: kinevezésével] és állományba helyezésével [helyesen: kiküldésével] kapcsolatos kérdések elrendezése a kormányokkal. A személyzet tagjaira az anyaországuk [helyesen: saját nemzeti szabályozásuk] szerinti előléptetési és nyugdíjazási szabályok vonatkoznak”.
Ugyanezen egyezmény 25. cikkének szövege a következő:
Az Iskolák költségvetésének pénzügyi forrása:
.
a tagállamok hozzájárulásai az állományba vett [helyesen: kiküldött] vagy kinevezett tanárok illetményének folyamatos fizetése által, és ahol alkalmazható, az Igazgatótanács egyhangú döntéssel megszavazott pénzügyi hozzájárulása;
.
az Európai Közösségek hozzájárulása, amelynek célja az Iskolák teljes kiadása és teljes bevétele közötti különbség fedezése;
.
olyan nem közösségi szervezetek hozzájárulásai, amelyekkel az Igazgatótanács megállapodást kötött;
.
az Iskola saját bevétele, nevezetesen [helyesen: többek között] az Igazgatótanács által meghatározott tandíj, amit a szülők fizetnek be;
.
egyéb bevételek.
Az Európai Közösségek hozzájárulásának elérhetővé tételére vonatkozó elrendezéseket [helyesen: hozzájárulása rendelkezésre bocsátásának részletes szabályait] az Igazgatótanács és a Bizottság közötti különleges megállapodás tartalmazza.”
Az egyezmény 26. cikke értelmében a „Szerződő Felek között ezen egyezmény értelmezésével és alkalmazásával kapcsolatos és az Igazgatótanács által még nem megoldott vitás kérdések [helyesen: Szerződő Felek közötti, az ezen egyezmény értelmezésével és alkalmazásával kapcsolatos, az Igazgatótanács által nem rendezhető vitás kérdések] az Európai Közösségek Bíróságának kizárólagos hatáskörébe tartoznak.”
Az Igazgatótanács az említett egyezmény 12. cikkének (1) bekezdése alapján elfogadta az Európai Iskolák kiküldött személyzetre vonatkozó szabályzatát (a továbbiakban: a kiküldött személyzetre vonatkozó szabályzat), amely többek között az Európai Iskolák tanárainak díjazására és munkafeltételeire vonatkozó rendelkezéseket tartalmaz.
A kiküldött személyzetre vonatkozó szabályzat 10. cikkének (1) bekezdése megköveteli, hogy a kiküldött tanárok rendelkezzenek azokkal a képesítésekkel, és teljesítsék azokat a feltételeket, amelyek származási országukban az ezekkel egyenértékű álláshely betöltéséhez szükségesek. E szabályzat „Értékelés” címet viselő III. fejezete 30. cikkének első bekezdése akként rendelkezik, hogy „[a] tanári kar és a felügyeletet ellátó személyzet minden tagja, valamint az igazgatóhelyettesek szolgálatbeli készségeit, hatékonyságát és magatartását a mind az igazgató, mind pedig a nemzeti tanfelügyelő által a végrehajtási rendeletben meghatározott részletes szabályok szerint elkészített értékelő jelentés tartalmazza. Egyetértés hiányában, a nemzeti tanfelügyelő jelentése a döntő.”
Az említett szabályzat 49. cikkének megfelelően a kiküldött tanárok egyrészt a hatáskörrel rendelkező nemzeti hatóságok által folyósított nemzeti járandóságban, másrészt az Európai Iskola által utalt olyan pótlékban részesülnek, amely megegyezik az e szabályzat szerinti díjazás és a kötelező társadalombiztosítási járulékokkal csökkentett nemzeti járandóságok ellenértéke közötti különbözettel (a továbbiakban: európai pótlék).
A kiküldött személyzetre vonatkozó szabályzat 72. cikkének (1) bekezdése értelmében a személyzet azon tagja, akinek szolgálati jogviszonya véglegesen megszűnik, távozásakor – amennyiben távozására nem fegyelmi intézkedés miatt kerül sor – a legfeljebb kilencéves időtartam során ténylegesen letöltött szolgálati idővel arányos távozási díjra jogosult. Ezt a juttatást – ugyanezen cikk (2) bekezdése értelmében – az utolsó európai alapilletmény származási ország tekintetében megállapított korrekciós együtthatóval súlyozott másfél havi összegének és a minden szolgálati év utolsó alapilletménye másfél havi összegének különbözete alapján számítják ki.
A szabályzat azonban nem határozza meg a kiküldésük ideje alatt a nemzeti rendszerekbe továbbra is hozzájárulást fizető kiküldött tanárokra vonatkozó nyugdíjrendszert.
Az Angliában és Walesben foglalkoztatott tanárokra alkalmazandó rendszer
Az Egyesült Királyságban az oktatás a három különálló térség – azaz az együttesen egyetlen térséget alkotó Anglia és Wales, valamint Észak-Írország és Skócia – között megoszló decentralizált hatáskörök közé tartozik. Az egyes térségekben eltérők a munkafeltételek.
Ami a jelen jogvita tekintetében releváns egyetlen térséget, az Angliából és Walesből álló térséget illeti, a tanárok többségét valamely „támogatott iskola” („maintained schools”) foglalkoztatja. E tanárok illetményét és munkafeltételeit a hatáskörrel rendelkező miniszter rendelete – azaz az iskolai tanárok illetményéről és munkafeltételeiről szóló dokumentum („School Teachers Pay and Conditions Document”, a továbbiakban: STPCD) – határozza meg, amely a támogatott iskolák által kötött bármely munkaszerződés tekintetében kötelező erejű.
Vannak olyan tanárok, akiket nem támogatott iskolákban, hanem más iskolatípusokban – például a szponzorok által fenntartott független, vegyes képzést biztosító állami iskolákban („academies”), magániskolákban, a culhami Európai Iskolában, illetve külföldi kormányok által működtetett iskolákban – foglalkoztatnak. Ezen iskolákat illetően a STPCD-ben előírt munkafeltételek fakultatív jellegűek.
Az STPCD 2009. évi változata előírja az illetménycsoportokat, és a következő főbb tényezőket tartalmazza.
A tanárok esetében hat fizetési fokozatból álló alapilletmény-skála létezik. A magasabb fizetési fokozatba való átkerülés fő kritériuma a tapasztalatnak a letöltött szolgálati években mért szintje. Ily módon – azon kivételes esetektől eltekintve, amikor az eredmények nem kielégítőek – automatikus az e skálában való előmenetel.
-ben 3%-os általános béremelést alkalmaztak Angliában és Walesben. Ugyanakkor a „threshold pay” elnevezésű, új rendszer alapján 7%-os alapbéremelést vezettek be, a tanároknak pedig meg kellett felelniük bizonyos feltételeknek ahhoz, hogy ezt igénybe vegyék.
E rendszer alapján az angliai és a walesi tanárok – amikor elérik az alapilletmény-skála utolsó fokozatát – kérhetik a küszöbhatár átlépését és magasabb illetményskálába („post-threshold pay scale”) való áthelyezésüket. Az ilyen kérelmet előterjeszteni szándékozó tanároknak a szakmai teljesítmény tekintetében bizonyos szakmai normáknak kell megfelelniük, bizonyítaniuk kell képesítéseiket, és kérniük kell készségeik értékelését, amely értékelést a tanintézmény-vezetők végeznek el. A teljesítendő szakmai normákat a „tanárokra alkalmazandó szakmai normák” („Professional Standards for Teachers”) címet viselő dokumentum tartalmazza. Amennyiben a tanár átkerült a magasabb illetményskálába („post-threshold teacher”), az abban való előmenetel nem automatikus, hanem az éves értékelő ülések következtetéseitől függően alakul.
Az STPCD ezen túlmenően a támogatott iskolák tekintetében előírja azt a lehetőséget, hogy azok álláshelyeket hozzanak létre a „kiváló tanárok” („excellent teachers” vagyis ET) és a „magas szintű készségekkel rendelkező tanárok” („advanced skills teachers”, vagyis AST) számára, akikre külön illetményskálák vonatkoznak, valamint hogy „tanítási és tanulási feladattal kapcsolatos juttatásokra” („teaching and learning responsibility payments” azaz TLRP) jogosító álláshelyeket hozzanak létre. Egy tanár egyszerre csak egy ilyen álláshelyet tölthet be.
Az „excellent teacher scheme” tagjaivá válni kívánó tanároknak legalább két évig a „post-threshold pay scale” három fizetési fokozata közül az utolsóba kell tartozniuk, és bizonyítaniuk kell, hogy rendelkeznek „A tanárokra alkalmazandó szakmai normákban” („Professional Standards for Teachers”) megállapított, különös szakmai készségekkel. Az e tekintetben történő és külső értékelők által végzett értékelésüket azonban csak a saját iskolájukban megüresedett „excellent teachers” álláshellyel kapcsolatban kérhetik. Az „excellent teachereknek” – hagyományos tanítási feladataikon felül – segíteniük kell más tanároknak hatékonyságuk és az általuk végzett oktatás minőségének fokozásában.
Ahhoz, hogy a jelöltek „advanced skills teachers” álláshelyre legyenek jogosultak, nem szükségszerűen kell korábban átlépniük „post-threshold pay scale-be”, azonban teljesíteniük kell a „post-threshold teacher standardokat”, még pontosabban a „Professional Standards for Teachersben” meghatározott, az „advanced skills teacherekre” vonatkozó különös szakmai normákat. Az e tekintetben történő értékeléseket külső értékelők végzik. Ezek az álláshelyek további feladatokkal járnak, amelyeket más iskolák tanárai javára végeznek.
Végül pedig, a „teaching and learning responsibility payments” a hagyományos osztálytermi feladatot ellátó minden tanár számára hozzáférhetők, ehhez nem kell átlépniük a „post-threshold pay scale-be”. Ezeket a juttatásokat olyan tanárok számára biztosítják, akik az iskola „személyzeti struktúrájának keretében tartósan további feladatokat” látnak el. A juttatások célja – többek között – az osztályon kívül a diákok számára nyújtott segítség, vagy a tanár által a tananyag vagy a tanrend kidolgozásában játszott vezető szerep jutalmazása.
Az Anglia és Wales által az Európai Iskolákba kinevezett vagy kiküldött tanárokra alkalmazandó rendszer
Az Egyesült Királyság európai iskolákbeli álláshelyei minden, megfelelően képzett tanár számára hozzáférhetők, függetlenül attól, hogy kinevezésük vagy kiküldésük időpontjában valamely támogatott, magán vagy külföldi iskola foglalkoztatja, vagy akár semmilyen oktatási létesítmény nem alkalmazza őket.
Az Egyesült Királyság által az Európai Iskolákba kiküldött tanárok nem tartják meg a korábbi munkáltatójukkal fennálló szerződéses jogviszonyt, hanem – kiküldésük céljából – új munkaszerződést kötnek a Department for Children, Schools and Familieszel (gyermek-, iskola- és családügyi minisztérium, a továbbiakban: oktatási minisztérium).
Ez a munkaszerződés az angliai és walesi tanárok tekintetében előírja, hogy a STPCD-t nem kell alkalmazni az Európai Iskolákban dolgozó tanárokra. Mindazonáltal pontosítja, hogy a kiküldött tanárok részére fizetett nemzeti havi illetményeket az STPCD-ben előírt alapilletmény-skálának megfelelően határozzák meg, valamint hogy ezen utóbbiak a nemzeti szinten megtárgyalt és az STPCD alapján alkalmazandó éves béremelésekre jogosultak. A munkaszerződésben szerepel, hogy a nemzeti fizetéshez kötődő semmilyen más pótlék nem jár, valamint hogy a kiküldött tanár – az Európai Iskolákba való kinevezésének időtartama alatt – nem kérheti magasabb illetményskálába való besorolását, illetve az STPCD-ben meghatározott kiegészítő juttatást vagy jogállást. A munkaszerződés végül meghatározza, hogy a valamely Európai Iskolában teljesített szolgálat nyugdíjjogosultságot keletkeztet az angliai és walesi tanárok nyugdíjrendszere keretében, valamint hogy az e rendszerbe fizetett hozzájárulások kizárólag a nemzeti béren fognak alapulni.
A jogvitát megelőző konzultációk
Az érintett tanároktól érkezett jelentős számú panasz és több parlamenti kérdés után, 2000 óta a Bizottság több alkalommal fordult az Egyesült Királyság mindenkori oktatásügyi minisztereihez, arra hivatkozva, hogy az Európai Iskolákba kiküldött brit tanároktól az újabb illetményskálába való átlépést megtagadó döntés összeegyeztethetetlen az egyezménnyel. A 2000 és 2001 során lezajlott első, valamint a 2007-ben folytatott második levélváltás sem tette lehetővé a nézeteltérés megoldását. A Bizottság ekkor azt kérte, hogy az Igazgatótanács 2008. október 20–22-i ülésén vizsgálják meg a kérdést. 2008. november 20-án a Bizottság képviselői és az oktatási minisztérium képviselői között videokonferenciára került sor, amely szintén nem vezetett a vita rendezéséhez. 2009. január 13-án a Bizottság – a helyzet megoldása céljából – egy utolsó kérelemmel fordult az Igazgatótanácshoz, és kijelentette, hogy amennyiben nem sikerül eredményre jutni, úgy kénytelen lesz a Bírósághoz fordulni.
Az egyezmény 12. cikke (4) bekezdése a) pontja, valamint 25. cikke (1) bekezdése értelmezésének kérdését az Igazgatótanács 2009. január 20–21-i ülésén megvizsgálták. Ezen ülést követően az Igazgatótanács arra a következtetésre jutott, hogy „nem tudta megoldani a vitát, és tudomásul vette a Bizottság azon szándékát, hogy értelmezés és alkalmazás iránti keresettel kíván az Egyesült Királysággal szemben a Bírósághoz fordulni az egyezménynek – a Szerződés 10. cikkével és 39. cikkével összefüggésben értelmezett – 26. cikke alapján”.
A Bizottság ilyen körülmények között nyújtotta be a jelen keresetet.
A keresetről
Keresetében – az egyezmény 26. cikke alapján – a Bizottság egyrészt arra kéri a Bíróságot, hogy döntsön az egyezmény 12. cikke (4) bekezdése a) pontja utolsó mondatának értelmezéséről, másrészt pedig arról, hogy az Egyesült Királyság – konkrétan az Anglia és Wales által az Európai Iskolákba kiküldött tanárokat illetően – helyesen alkalmazza-e ezt a rendelkezést, és hogy ily módon teljesíti-e az ugyanezen egyezmény 25. cikkének (1) bekezdéséből eredő kötelezettségeit.
Az egyezmény 12. cikke (4) bekezdése a) pontja utolsó mondatának értelmezéséről
A felek érvei
A Bizottság úgy véli, hogy az egyezmény 12. cikke (4) bekezdése a) pontjának utolsó mondata annak biztosítására kötelezi a tagállamokat, hogy a kiküldött tanárok megtartják a nemzeti szabályzatuk szerinti előmeneteli és nyugdíjjogosultságaikat. Ez az egyezmény tehát e tekintetben jogot biztosít a kiküldött tanárok számára.
Ezt az értelmezést megerősíti e rendelkezés egyértelmű és feltétlen megfogalmazása, valamint annak szövegkörnyezete és célkitűzése, amely annak biztosítására irányul, hogy a tanárokat – kiküldésük okán – ne szankcionálják.
A Bizottság ezen túlmenően azzal érvel, hogy az „előléptetés” [helyesen: előmenetel] kifejezés önálló értelmezést tesz szükségessé, és az annak célja, hogy magában foglalja a kiküldés esetén a tanárokra alkalmazandó különféle nemzeti illetményrendszereket. Ily módon e kifejezés tág hatókörét a különféle nyelvi változatok elemzése is megerősíti.
Az Egyesült Királyság ezzel szemben úgy véli, hogy az egyezmény 12. cikke (4) bekezdésének a) pontja kizárólag az Igazgatótanácsnak szól, anélkül hogy a tagállamokra nézve kötelezettségeket állapítana meg.
Ezt az értelmezést egyrészről megerősíti a rendelkezés megfogalmazása – amely rendelkezés az egyezmény „Az Iskola szervei” címet viselő II. címének részét képezi, és amely cím egyetlen rendelkezése sem tartalmaz kötelezettségeket a tagállamokra nézve –, másrészről pedig megerősíti az, hogy az egyezmény 3. cikkének (2) bekezdése annak 12. cikkére hivatkozik.
Az Egyesült Királyság szerint az egyezmény 12. cikke (4) bekezdése a) pontjának célja, hogy arra kötelezze az Igazgatótanácsot, hogy – adminisztratív feladatainak ellátása során – tartsa tiszteletben az előmenetel és a nyugdíj területén meglévő nemzeti szabályozást. Nem sok értelme volna ugyanis úgy vélni, hogy az egyezmény a tagállamokat kötelezi saját jogszabályaik tiszteletben tartására.
Ellentétes egyébként az EUMSZ 165. cikk (1) bekezdésével – amely oktatási rendszereik szervezését illetően megőrzi a tagállamok önállóságát –, hogy az egyezmény arra kötelezze a tagállamokat, hogy az Európai Iskolák kiküldött vagy kinevezett tanárok számára olyan jogokat biztosítsanak, amelyekre – nemzeti jogszabály alapján – nem hivatkozhatnának.
Ez a tagállam továbbá azzal érvel, hogy az Egyesült Királyságban általánosságban elfogadott jelentéstartamában az „előmenetel” kifejezés kizárólag valamely tanárnak az iskolai struktúrában több feladattal párosuló, magasabb adminisztratív – például vezetőtanári vagy vezetőtanár-helyettesi („head teacher” vagy „deputy head teacher”) – álláshelyekbe való előrehaladását jelenti. A nemzeti szabályozásban az előmenetelhez való „garantált jogok” kifejezéseket illetően az Egyesült Királyság lényegében azt az álláspontot képviseli, amely szerint ezeket a kifejezéseket szó szerint és szigorúan kell értelmezni. Ily módon nem képez a nemzeti szabályozásban garantált jogot az az előmenetel, amelyet nem automatikusan biztosítanak a szolgálati idő alapján, hanem amelyet a tanárnak kell kérnie, és amelyet csak akkor biztosítanak részére, ha megfelel bizonyos számú kritériumoknak.
A Bíróság álláspontja
A Bizottság és az Egyesült Királyság között az egyezmény 12. cikke (4) bekezdése a) pontja utolsó mondatának értelmezése miatt fennálló véleménykülönbség lényegében két kérdésre vonatkozik, azaz először arra, hogy ez a rendelkezés tartalmaz-e kötelezettséget az egyezményben részes tagállamok számára, másodszor pedig arra, hogy a nemzeti szabályozás által „az előmenetelhez való garantált jogoknak” mekkora hatókört kell tulajdonítani.
Az első kérdés kapcsán mindenekelőtt emlékeztetni kell arra, hogy az egyezmény 12. cikke (4) bekezdésének a) pontja akként rendelkezik, hogy adminisztratív kérdésekben az Igazgatótanács határozza meg a felügyelő bizottságok javaslata alapján minden egyes évben azt, hogy a tantestületben létre kell-e hozni vagy meg kell-e szüntetni állásokat. Biztosítja, hogy az állások igazságos módon legyenek elosztva a tagállamok között. A kormányokkal együttesen szabályozza az általános- és középiskolai tanárok, valamint az Iskola nevelési tanácsadóinak kinevezésével vagy kiküldésével kapcsolatos kérdéseket. A személyzet tagjai a nemzeti szabályozásuk szerinti előmeneteli és nyugdíjazási jogosultságokkal rendelkeznek.
Ekként tehát az említett rendelkezés szövegéből következik az, hogy míg a rendelkezés első három mondata az Igazgatótanácsra bíz feladatokat – amelyeket adott esetben a tagállamokkal együttműködve kell elvégezni –, utolsó mondatát semleges módon fogalmazták meg, rögzítve a tanárok azon jogát, hogy megtartják a nemzeti szabályozásuk által garantált, az előmenetelhez és a nyugdíjhoz való jogokat, annak meghatározása nélkül, hogy e jogok megtartását kinek kell biztosítania.
Márpedig nyilvánvaló, hogy az említett jogokat nem lehetne megtartani, ha az egyezményben részes tagállamok szabadon alakíthatnák tanáraiknak a valamely Európai Iskolába történő kinevezésére vagy kiküldésére irányadó nemzeti szabályozásaikat és rendelkezéseiket oly módon, hogy – a kinevezési vagy kiküldési időszak alatt – megfossza őket ezektől a jogoktól.
E tekintetben hangsúlyozni kell, hogy az Európai Iskolákba kinevezett vagy kiküldött tanárok előmenetelhez és nyugdíjhoz való jogaira teljes egészében a vonatkozó nemzeti szabályozások az irányadók, valamint hogy – ebből adódóan – az Igazgatótanács képtelen biztosítani e jogok megtartását, amennyiben ezek a szabályozások nem teszik azt lehetővé. Ezen túlmenően, jóllehet az Igazgatótanács természetesen köteles tiszteletben tartani ezeket a szabályozásokat, ettől még az is igaz egyfelől, hogy azoknak az említett tanárokra való alkalmazása nem igényel az Igazgatótanács részéről semmiféle beavatkozást, másfelől pedig nehezen képzelhető el, hogy ez utóbbi – az egyezmény által korlátok közé szorított és szigorúan meghatározott jogköreire tekintettel – megsérthetné az e tanárok számára a saját nemzeti szabályozásuk által garantált, előmenetelhez és nyugdíjhoz való jogokat.
E körülmények között meg kell állapítani, hogy megfosztaná az egyezmény 12. cikke (4) bekezdése a) pontjának utolsó mondatát hatékony érvényesülésétől az Egyesült Királyság által javasolt azon értelmezés, amely szerint a rendelkezés kizárólag az Igazgatótanácsnak szól azzal a céllal, hogy kötelezze az előmenetel és a nyugdíj területén meglévő nemzeti szabályozás tiszteletben tartására.
Következésképpen – az Egyesült Királyság állításával ellentétben – ezt a rendelkezést akként kell értelmezni, hogy az az egyezményben részes tagállamokra nézve is tartalmazza az annak biztosítására irányuló kötelezettséget, hogy a tanárok – az Európai Iskolákba való kinevezésük vagy kiküldésük időtartama során – megtartják a nemzeti szabályozásukban garantált, előmenetelhez és nyugdíjhoz való jogokat.
Ezt a megállapítást nem kérdőjelezi meg sem az, hogy az egyezmény 12. cikke „Az Iskola szervei” címet viselő II. cím részét képezi, és hogy az az Igazgatótanács adminisztratív kérdésekben meglévő feladatait sorolja fel, sem pedig az, hogy az egyezmény 3. cikkének (2) bekezdése az említett 12. cikkre hivatkozik.
Jóllehet ugyanis nem vitatott, hogy ez a 12. cikk elsősorban az Igazgatótanácsra bízott feladatokat mondja ki, mindazonáltal meg kell jegyezni, hogy ez a cikk – (4) bekezdése a) pontjának utolsó előtti mondatában – a „kormányokhoz” is szól, valamint hogy e rendelkezés utolsó mondatát – amint az a jelen ítélet 47. pontjában megállapításra került – nem az Igazgatótanács feladataként, hanem az Európai Iskolákba kinevezett vagy kiküldött tanárok feltétlen jogaként fogalmazták meg.
Ezen túlmenően az utolsó mondat elhelyezkedése történelmi okokkal, valamint az ezen utolsó mondat tárgya és az azt megelőző mondat tárgya közötti alapvető kapcsolattal magyarázható. Ily módon az Európai Iskolák jelen ítélet 2. pontjában említett alapszabályának 1957. április 12-i változatában ezek egy mondatot képeztek, a szabályzat 12. cikkének (3) bekezdése pedig akkor azt írta elő, hogy Igazgatótanács szabályozza „a kormányokkal együttesen a tanárok, tanítók és tanfelügyelők kinevezésével vagy kiküldésével kapcsolatos kérdéseket oly módon, hogy azok megtartsák a nemzeti szabályozásukban garantált, előmenetelhez és nyugdíjhoz való jogokat, és külföldön is részesüljenek a kategóriájukba tartozó közalkalmazottak számára biztosított előnyökben”. A szabályzatnak ebből a korábbi változatából egyértelműen kitűnik, hogy az Igazgatótanácsnak és a kormányoknak közösen kellett biztosítaniuk a kiküldéssel és a kinevezéssel kapcsolatos kérdések szabályozását oly módon, hogy biztosított legyen az, hogy a tanárok – valamely Európai Iskolába való kiküldésük vagy kinevezésük miatt – ne kerüljenek hátrányos helyzetbe. Jóllehet hatályos változatában az egyezmény még jobban megerősíti a tanárok védelmét azáltal, hogy kifejezett és feltétlen joggal ruházza fel őket, ugyanakkor egyáltalán nem célja, hogy a kormányokat mentesítse az e tekintetben meglévő kötelezettségük alól.
Az Egyesült Királyság által sugalmazottakkal szemben e kötelezettségnek egyébként célja is van, amennyiben a tagállamoknak saját jogszabályaikat tiszteletben kell tartaniuk. Az előző pontokból következik ugyanis, hogy az egyezményben részes tagállamoknak az egyezmény 12. cikke (4) bekezdése a) pontjának utolsó mondatában szereplő célkitűzés elérése tekintetében meglévő feladata nemcsak az előmenetelhez és nyugdíjhoz való jogok területén meglévő nemzeti szabályozás tiszteletben tartására irányuló kötelezettséget foglalja magában, hanem az annak biztosítására irányuló kötelezettséget is, hogy ezt a szabályozást oly módon igazítsák ki, hogy azok hatálya alól ne zárják ki az Európai Iskolákba kinevezett vagy kiküldött tanárokat.
Az ilyen kötelezettség ráadásul nem összeegyeztethetetlen az EUMSZ 165. cikkel. Egyrészről az Európai Unió oktatás területén meglévő hatásköreinek e cikkben előírt korlátozása nem vonatkozik az egyezményre, mivel az nem az uniós szervek által elfogadott másodlagos jogi aktus, hanem a tagállamok és az Európai Közösségek között létrejött nemzetközi jogi eszköz. Másrészről – mivel az egyezmény harmadik preambulumbekezdése azt is kimondja, hogy a tagállamok és az Európai Közösségek közötti sui generis együttműködési rendszer tiszteletben tartja a tagállamoknak a saját oktatási rendszereik szervezése tekintetében meglévő felelősségét – meg kell állapítani, hogy ezt a felelősséget semmilyen mértékben nem érinti a tagállamok azon kötelezettsége, hogy az előmenetelhez és nyugdíjhoz való jogokat illetően ne szankcionálják az Európai Iskolákba kinevezett vagy kiküldött tanárokat.
A második értelmezési kérdést illetően – amellyel kapcsolatban a felek nem értenek egyet, és amely az egyezmény 12. cikke (4) bekezdése a) pontjának utolsó mondatában szereplő, a nemzeti szabályozásban „előmenetelhez való garantált jogok” kifejezés hatályára vonatkozik – meg kell jegyezni, hogy annak hatálya, ekként pedig az e rendelkezés révén az Európai Iskolákba kinevezett vagy kiküldött tanárok számára biztosított védelem nem lehet eltérő származási helyüktől függően, valamint hogy – következésképpen – az említett kifejezések önálló értelmezést tesznek szükségessé.
Az ilyen értelmezésnek többek között az e rendelkezéssel elérni kívánt célkitűzés elérését kell lehetővé tennie, tehát azt kell biztosítania, hogy a tanárok – valamely Európai Iskolába való kinevezésük vagy kiküldésük okán – ne szenvedjenek el hátrányokat az előmenetel és a nyugdíj terén.
Még pontosabban az „előmenetel” („promotion”) kifejezést illetően meg kell állapítani, hogy – az említett célkitűzésre tekintettel – ennek a kifejezésnek nem lehet az Egyesült Királyság által javasolt korlátozó jellegű értelmezést tulajdonítani. Amint ugyanis azt a főtanácsnok indítványának 45. és 46. pontjában hangsúlyozta, ez a kifejezés nem csupán a valamely iskola hierarchiájában magasabb szinten lévő és több feladattal járó – mint például az iskolaigazgatói – álláshelyekhez való hozzáférésre, hanem bármiféle szakmai előmenetelre is vonatkozik. Ekként pedig magában foglalja az ugyanazon besorolási csoportba tartozó fokozatokhoz való hozzáférést, ami anélkül jár kedvezőbb illetmény alkalmazásával, hogy más státuszt vagy további feladatokat vonna maga után.
Ugyanígy – az Egyesült Királyság által sugalmazottakkal ellentétben – a nemzeti szabályozásban „garantált”, előmenetelhez való „jogok” kifejezésekből nem lehet azt a következtetést levonni, hogy azok – főszabályként – azokra a helyzetekre vonatkoznak, amelyekben a nemzeti szabályozás a szolgálati időhöz kapcsolódó automatikus előléptetést ír elő. Ahogyan azt a főtanácsnok indítványának 53–55. pontjában jelezte, az egyezmény 12. cikke (4) bekezdése a) pontja utolsó mondatának szövegéből és céljából az következik, hogy ez a rendelkezés – az Európai Iskolákba kinevezett vagy kiküldött tanárok részére – fenn kívánja tartani őrizni a szakmai előmenetelhez fűződő jogok összességét oly módon, ahogyan azokat a vonatkozó nemzeti szabályozások előírják, és függetlenül attól, hogy e jogok milyen formát öltenek. Ily módon – az ilyen szabályozásokban elismert jogok tartalma alapján – azok jog, például az előléptetéshez való automatikus jog vagy pusztán a besorolási csoportban való előmenetelt lehetővé tevő eljárásokban való részvételi jog formáját is ölthetik. E jogoknak azonban nem lehet szűkebb hatályuk azoknál, amelyekre akkor lettek volna jogosultak, ha továbbra is a származási tagállamuk oktatási létesítményében töltenének be álláshelyet.
A fenti megfontolások összességéből az következik, hogy az egyezmény 12. cikke (4) bekezdése a) pontjának utolsó mondatát akként kell értelmezni, hogy az annak biztosítására kötelezi az egyezményben részes tagállamokat, hogy Európai Iskolákba kiküldött vagy kinevezett tanárok kiküldésük vagy kinevezésük időtartama alatt a származási tagállamuk szerinti szabályozás alapján a nemzeti tanártásaikra alkalmazandókkal azonos, szakmai előmenetelhez és nyugdíjhoz való jogokat élvezzenek.
Az egyezmény 12. cikke (4) bekezdése a) pontja utolsó mondatának, valamint 25. cikke (1) bekezdésének az Egyesült Királyság általi alkalmazásáról
A felek érvei
A Bizottság úgy véli, hogy összeegyeztethetetlen az egyezmény 12. cikke (4) bekezdésének a) pontjával és 25. cikkének (1) bekezdésével az, hogy az angliai és walesi tanárok által az oktatási minisztériummal az Európai Iskolákba való kiküldésük céljából kötelezően megkötött munkaszerződés e tanárok bérét a teljes kiküldés időszakára a meglévő fizetési fokozatban befagyasztja, ezzel pedig megakadályozza, hogy magasabb alapilletmény-skálába kerüljenek, vagy hogy igénybe vegyék az STPCD-ben előírt „teaching and learning responsibility paymenteket”.
Elsősorban, a potenciális jelöltek kedvezőtlenebb helyzetbe kerülnek, mivel kiküldésük időtartama alatt nem tudnak részt venni azon az értékelésen, amely lehetővé tenné számukra, hogy átkerüljenek a „post-threshold pay scale-be”. Emiatt pedig – kiküldésük után az Egyesült Királyságba való visszatérésükkor – csupán az alapilletmény-skálának megfelelő álláshelyet pályázhatnak meg, ami korlátozza a hozzáférhető álláshelyek körét.
Másodsorban, az, hogy egy kilencéves kiküldés során nem tarthatnak igényt semmiféle juttatásra vagy előléptetésre, jelentősen csökkenti a nyugdíjjogosultságok kiszámításához figyelembe vett bért, ekként pedig a jövőbeli nyugdíj összegét.
A Bizottság továbbá előadja, hogy az említett kizárás jelentős pénzügyi veszteséggel jár az uniós költségvetésre nézve, lévén hogy annak az alacsonyabb nemzeti bér és a kiküldött személyzetre vonatkozó szabályzat szerinti harmonizált bér közötti, nagyobb mértékű különbözetet kell viselnie.
A Bizottság – hozzávetőleges számítás alapján – úgy véli, hogy 2008 augusztusában az uniós költségvetésnek megközelítőleg 720000 eurós többletköltséget kellett viselnie pusztán a kiküldött 194 angliai és walesi tanár miatt. Ez a költség a kiküldött személyzetre vonatkozó szabályzat 49. cikke (2) bekezdésének b) pontja, következésképpen pedig az egyezmény 25. cikkének (2) bekezdése alapján folyósítandó magasabb különbözetből ered. E számítás alapján ésszerűen úgy vélhető, hogy évi 500000–1000000 eurós többletköltséget jelent az uniós költségvetés számára már önmagában az, hogy a kiküldött angliai és walesi tanárok nem kerülhetnek át a „post-threshold pay scale-be”.
A Bizottság hangsúlyozza, hogy nem állítja azt, hogy a kiküldött angliai és walesi tanároknak automatikusan a „post-threshold teacher”, „advanced teacher” és „excellent teacher” kategória tekintetében előírt magasabb alapilletmény-skálákba kell kerülniük, és hogy azokon ugyanúgy kell előrehaladniuk, vagy hogy a „teaching and learning responsibility paymentsben” kell részesülniük. Kérése mindössze arra korlátozódik, hogy ezekre a tanárokra az Egyesült Királyságban foglalkoztatott tanárokéival azonos feltételek mellett vonatkozzanak az előmeneteli lehetőségek az illetmény tekintetében, és hogy – többek között – részt vehessenek az e skálákba való átlépés tekintetében előírt értékelő eljárásokban.
A Bizottság szerint az e skálákra és juttatásokra vonatkozó különféle szakmai normák és feladatok részletes elemzéséből kitűnik, hogy az Európai Iskolákba kiküldött tanárok gyakorta végeznek olyan feladatokat, amelyek alapján – főszabály szerint – átkerülhetnének az említett skálákba, vagy részesülhetnének az említett juttatásokból.
A Bizottság úgy véli, hogy az Egyesült Királyság az egyezményből eredő kötelezettségek tiszteletben tartása elmulasztásának igazolására nem hivatkozhat állítólagos technikai nehézségekre. A Bizottság ezenfelül vitatja, hogy ténylegesen fennállnának ilyen nehézségek, illetve hogy azokat nem lehetne a szóban forgó érdekekkel arányos erőfeszítés révén megoldani.
Elsősorban a kiküldött tanárok értékeléseinek megszervezését illetően a Bizottság elsődlegesen megjegyzi, hogy a „post-threshold pay scale-be” való átkerülés céljából sorra kerülő elemzést a helyi iskolák igazgatói végzik, valamint hogy első ránézésre nem létezik olyan ok, amely megakadályozná, hogy ezzel a feladattal az Európai Iskola igazgatóját bízzák meg. Ráadásul más lehetőségek is elképzelhetők. Az Egyesült Királyság küldhetne olyan felügyelőket, akik ellenőriznék az Európai Iskolák igazgatói által végzett értékelést, vagy akár külső értékelőket is, akik maguk folytatnák le az értékelést, vagy akár e két megoldás kombinációja mellett is dönthetne. Végül pedig nincs semmiféle akadálya annak, hogy a nemzeti ügynökségnek az „advanced skills teachers” és az „excellent teachers” álláshelyekre pályázó nemzeti jelöltek értékelését végző értékelői az Európai Iskolákba látogassanak, mivel ilyen értékeléseket a Védelmi Minisztérium németországi iskoláiban és külföldön másutt is végeznek.
Ami másodsorban az Egyesült Királyságnak az arra alapított érvét illeti, hogy a magasabb alapilletmény-skálákba való átkerülés feltétele álláshelyek megteremtése, a Bizottság azt állítja, hogy nem ez a helyzet a „post-threshold pay scale-be” való átkerülés esetében, amelynek bevezetése lényegében burkolt béremelést jelent. A többi magasabb alapilletmény-skálába való átkerülést illetően arról van szó, hogy költségvetési értelemben kell álláshelyet létrehozni. Márpedig semmi nem akadályozza meg az Egyesült Királyságot abban, hogy a kiküldött tanárok tekintetében megfelelő számú „advanced skills teachers” és „excellent teachers” álláshelyet biztosítson az Oktatási Minisztérium számára.
Az Egyesült Királyság cáfolja azt az érvelést, hogy a kiküldött tanárokkal szemben folytatott politikája ellentétes az egyezmény 12. cikke (4) bekezdésének a) pontjával és 25. cikkével.
Az Egyesült Királyság úgy véli, hogy a Bizottság keresete a kiküldött tanárok szakmai szabályzatának, valamint az STPCD-ben előírt kiegészítő kifizetések jellegének nem megfelelő értelmezésén alapul. E tekintetben ez a tagállam többek között azt hangsúlyozza, hogy a kiküldött angliai és walesi tanárok nem szükségszerűen dolgoztak valamelyik támogatott nemzeti iskolában, következésképpen pedig elképzelhető, hogy kiküldésük előtt nem tartoztak az STPCD hatálya alá. Az STPCD tehát nem minősül az egyezmény 12. cikke szerinti „nemzeti szabályozásnak”.
A kiküldött angliai és walesi tanárok ráadásul maguk döntöttek úgy, hogy otthagyják korábbi munkahelyüket azért, hogy az oktatási minisztériummal kötött új munkaszerződés alapján valamelyik Európai Iskolában töltsenek be másik álláshelyet. Az említett szerződés ki is mondja, hogy a kiküldött tanárok nem igényelhetik az STPCD szerinti magasabb alapilletmény-skálákat és kiegészítő juttatásokat. Az említett tanárok önként döntöttek úgy, hogy olyan munkahelyet fogadnak el, amelyre az STPCD nem vonatkozik.
Ezen túlmenően az Egyesült Királyság azzal érvel, hogy az STPCD-ben előírt kiegészítő kifizetéseket nem a nemzeti szabályozás „garantálja”, és azok nem képeznek az egyezmény 12. cikke (4) bekezdésének a) pontja szerinti, az előmenetelhez való „jogokat”. Ezek a kifizetések ugyanis nem automatikusan, a szolgálati idő alapján járnak, hanem azok iránt kérelmet kell benyújtani, és azokat bizonyos szempontok szerint ítélik oda. A „teaching and learning responsibility paymentekhez”, valamint az „advanced skills teachers” és „excellent teachers” rendszerekhez ráadásul kizárólag akkor lehet hozzáférni, ha valamely iskola úgy dönt, hogy e tekintetben álláshelyeket teremt. A kiegészítő kifizetések egyebekben nem képeznek az említett cikk értelmében vett „előmenetelt”, mivel az ilyen illetményben részesülő tanárok megtartják „tanári” álláshelyüket, és nem kerülnek át magasabb szintű álláshelybe.
Az Egyesült Királyság úgy véli, hogy ha a kiküldött tanároknak anélkül kellene jogosultnak lenniük a kiegészítő kifizetésekre, hogy az azokkal járó feladatok biztosítására kötelesek lennének, ez a hazai tanárokhoz képest megkülönböztetést eredményezne. Az Egyesült Királyság többek között azt vitatja, hogy a kiküldött tanárok megfelelnek a kiegészítő kifizetések megszerzését lehetővé tevő szempontoknak. Ily módon az európai iskolákbeli tanárok és az egyesült királysági támogatott iskolákban tanító tanárok helyzete ténylegesen nem egyenértékű.
Ilyen megkülönböztetés állna elő amiatt is, hogy az Európai Iskolákban tanító tanárok szakmai kompetencia ellenőrzése nem olyan pontos és szigorú, mint a nemzeti szinten előírt ellenőrzési mechanizmus. A Bizottság által javasolt megoldás – azaz hogy az említett ellenőrzést az Egyesült Királyság által az Európai Iskolákba kiküldött felügyelők végezzék el – nem elegendő ahhoz, hogy e tekintetben egyenértékűséget biztosítson.
Végül – az egyezmény 25. cikkét illetően – az Egyesült Királyság előadja, hogy az uniós költségvetésben még annak feltételezése esetén sem keletkezett volna veszteség, ha az ezen egyezmény 12. cikke (4) bekezdése a) pontjának Egyesült Királyság általi értelmezése helytelennek bizonyulna. Természetesen elképzelhető, hogy az Európai Iskolákba kiküldött vagy kinevezett bizonyos angliai és walesi tanárok a jövőben megszerzik a jogot arra, hogy kiegészítő kifizetésekben részesüljenek, ha megfelelő kérelmet nyújtanak be, és ha azt elfogadják. Mivel azonban e jog odaítélése az egyes tanárok egyéni értékelésétől függ, ténylegesen az említett tanárok közül egyetlenegy sem igényelheti azokat. Következésképpen az Egyesült Királyság mind ez ideig teljesítette az azon illetmény teljes összegének folyósítására irányuló kötelezettségét, amelyre e tanárok jogosultak.
A Bíróság álláspontja
A Bizottság lényegében azt rója fel az Egyesült Királyságnak, hogy nem biztosította azt, hogy az Anglia és Wales által az Európai Iskolákba kinevezett vagy kiküldött tanárok az egyezmény 12. cikke (4) bekezdése a) pontja utolsó mondatának megfelelően megtartsák a nemzeti szabályozásukban garantált, előmenetelhez és nyugdíjhoz való jogokat, következésképpen pedig hogy – az ugyanezen egyezmény 25. cikke (1) bekezdésének megsértésével – nem tartották fenn az említett tanároknak folyósított illetményeket sem.
E kifogás megalapozottságának értékelése céljából mindenekelőtt azt kell megállapítani, hogy e tanárok tekintetében az STPCD az egyezmény 12. cikke (4) bekezdése a) pontjának utolsó mondata szerinti nemzeti szabályozást képez-e.
E tekintetben meg kell állapítani, hogy jóllehet – amint arra az egyezmény harmadik preambulumbekezdése emlékeztet – az egyezményben részes tagállamok továbbra is teljes egészében maguk felelősek saját oktatási rendszerül megszervezéséért, nem hivatkozhatnak azonban e rendszer sajátosságaira azért, hogy kivonják magukat az ezen egyezményből eredő kötelezettségek alól, valamint azért, hogy az általuk az Európai Iskolákba kiküldött vagy kinevezett tanárokat megfosszák az említett egyezmény 12. cikke (4) bekezdése a) pontjának utolsó mondatában előírt védelemtől.
Márpedig éppen ez lenne a következménye az Egyesült Királyság által előadott azon érvnek, amely szerint az STPCD az angliai és walesi tanárok tekintetében nem képez az említett rendelkezés szerinti nemzeti szabályozást. Ezen érvelés szerint ugyanis – e tagállam oktatási rendszerének sajátosságaira tekintettel – egész egyszerűen nem létezik erre vonatkozóan nemzeti szabályozás.
Ezen túlmenően hangsúlyozni kell, hogy az STPCD kötelező valamennyi angliai és walesi támogatott iskola számára, és hogy az e térségben szerződtetett tanárok többségét ténylegesen ilyen iskola foglalkoztatja, ugyanakkor hangsúlyozni kell azt a körülményt is, hogy még a nem támogatott iskolák közül is jó néhány alkalmazza teljes egészében vagy részlegesen az STPCD-t. A Bizottság e tekintetben kijelentette – az Egyesült Királyság nem vitatta –, hogy az STPCD-t mindössze részlegesen alkalmazó nem támogatott iskolák az abban előírt feltételeket ténylegesen csak minimumként alkalmazzák, és azt további előnyökkel egészítik ki, valamint hogy az STPCD valójában az ebben a tagállamban foglalkoztatott összes tanár 90%-ára vonatkozik.
Ezen túlmenően az Európai Iskolákba Anglia és Wales által kinevezett vagy kiküldött tanárok által az oktatási minisztériummal az e kinevezés vagy kiküldés céljából aláírt munkaszerződés azt írja elő, hogy az e tanárok részére fizetett nemzeti havi illetményeket az STPCD-ben előírt alapilletmény-skáláknak megfelelően határozzák meg, valamint hogy a nemzeti szinten megtárgyalt, az STPCD alapján alkalmazandó éves béremeléseket ki kell fizetni. Nem vitatott tehát, hogy még az említett tanárok tekintetében is részben az STPCD szabályozza a munkafeltételeket, valamint hogy ily módon az említett szerződés az STPCD alkalmazását csupán szelektív módon, különösen pedig a magasabb illetményskála és a kiegészítő juttatás igénybevételét illetően zárja ki.
E feltételek mellett meg kell állapítani, hogy az angliai és wales-i tanárok tekintetében az STPCD az egyezmény 12. cikke (4) bekezdése a) pontjának utolsó mondata szerinti nemzeti szabályozást képez.
Az Egyesült Királyság azon érvét illetően, amely szerint nem köteles biztosítani az STPCD-ben előírt, előmenetelhez való jogokat az általa az Európai Iskolákba kinevezett vagy kiküldött tanárok számára, mivel – kinevezésüket vagy kiküldésüket megelőzően – e tanároknak csak egy részét foglalkoztatták angliai vagy walesi támogatott iskolákban, meg kell jegyezni, hogy a jelen keresettel összefüggésben a Bizottság azt kéri, hogy az STPCD-ben előírt említett jogokat ne az e tagállam által kinevezett vagy kiküldött valamennyi tanárra, hanem csak az angliai és walesi tanárokra alkalmazzák. Következésképpen a jelen kereset szempontjából nem releváns az a körülmény, hogy az STPCD-t nem kell alkalmazni többek között a Skóciában foglalkoztatott tanárokra.
Ezen túlmenően, mivel nemcsak az angliai vagy walesi támogatott iskolák alkalmazzák, hanem a nem támogatott iskolák nagy része is alkalmazza – teljes egészében vagy részben – az STPCD-t, feltételezhető, hogy az Európai Iskolákba kinevezett vagy kiküldött angliai és walesi tanárok többségére – kinevezésük vagy kiküldésük előtt – vonatkoztak az STPCD-ben előírt feltételek. Márpedig még ha úgy is tűnne, hogy e tanárok egy részére amiatt nem vonatkozott az STPCD, mert őket korábban vagy az STPCD-t fakultatív módon nem alkalmazó nem támogatott iskolában, vagy bármely más iskolában foglalkoztatták, ez a körülmény semmiféleképpen nem igazolhatja, hogy az Egyesült Királyság – olyan szerződések alapján, amelyeket a tanároknak az Európai Iskolákba való kinevezésük vagy kiküldésük céljából kell aláírniuk – az angliai és walesi tanárok összessége tekintetében kizárja az STPCD-ben előírt bizonyos jogok alkalmazását.
Egyebekben – az Egyesült Királyság állításával ellentétben – ezt a kizárást nem igazolja az a puszta tény, hogy ezek a tanárok ezt a szerződést saját akaratukból és a tények ismeretében írják alá. Igaz ugyan, hogy az említett tanárok egyáltalán nem kényszerülnek azt kérni, hogy valamely Európai Iskolába nevezzék vagy küldjék ki őket, és meg is ismerhetik az új munkaszerződés feltételeit, az is igaz, hogy ezeknek a tanároknak nincs más választásuk, mint elfogadni az említett szerződés aláírását, amelynek feltételeit az oktatási minisztérium írja elő. Az egyezmény 12. cikke (4) bekezdése a) pontja utolsó mondatának hatékony érvényesülésétől való megfosztása nélkül nem lehet érvényesen azt állítani, hogy ilyen körülmények között a tanárok szándékosan mondtak le az STPCD-ben előírt, említett jogokról, valamint az egyezmény e rendelkezésében részükre biztosított jogról.
Ezután azt a kérdést illetően, hogy a „post-threshold pay scale-hez”, valamint az „excellent teacherekre” és az „advanced skills teacherekre” vonatkozó illetményskálákhoz hasonló kedvezőbb illetménycsoportokhoz való hozzáférés, valamint a „teaching and learning responsibility paymentekhez” hasonló, az STPCD-ben előírt más kiegészítő kifizetésekhez való hozzáférés az említett rendelkezés szerinti, előmenetelhez való jogokat képez-e, emlékeztetni kell arra, hogy a jelen ítélet 54. és 55. pontjában már megállapításra került, hogy ilyen jogokat képeznek azok is, amelyek anélkül járnak kedvezőbb illetmény alkalmazásával, hogy ez az előny más státusznak a tanár számára történő odaítélésétől függne, és azok is, amelyeket nem automatikusan, a szolgálati idő alapján biztosítanak, hanem amelyekhez eljárásokban kell részt venni, és bizonyos kritériumoknak kell megfelelni.
Következésképpen el kell vetni az Egyesült Királyság arra alapított érveit, hogy azok a tanárok, akikre ezek az illetménycsoportok és e kifizetések vonatkoznak, megtartják álláshelyüket, és nekik ilyen eljárásoknak kellett magukat alávetniük. Ezen túlmenően a Bizottság nem azt tartja fenn, hogy az Anglia és Wales által kinevezett vagy kiküldött tanároknak automatikusan kellene ezen illetménycsoportokban és kifizetésekben részesülniük, hanem hogy azokhoz az STPCD hatálya alá tartozó angliai és walesi tanárokra vonatkozókkal azonos feltételek mellett kellene hozzáférniük.
Az Egyesült Királyság azon érvét illetően, hogy a kinevezett vagy kiküldött tanárok főszabályként nem tudják teljesíteni azokat a szakmai normákat, amelyek alapján az ezen illetménycsoportokhoz való hozzáférést biztosítják, és nem tudják teljesíteni az ezen illetménycsoportok és kifizetések közül némelyik alkalmazásával összefüggő többletfeladatokat, meg kell jegyezni, hogy a Bizottság részletesen elemezte ezeket a kritériumokat és feladatokat, és elfogadható módon fejtette ki, hogy számos ilyen tanár felel meg e normáknak, és gyakorol az Európai Iskolákban ezekkel egyenértékű feladatokat.
Ezt az elemzést és ezeket a magyarázatokat nem kérdőjelezik meg az Egyesült Királyság által előterjesztett azon precíz érvek, amelyek szerint lényegében az európai iskolákbeli tanárok és nemzeti tanártársaik helyzete ténylegesen nem egyenértékű. E kijelentés ugyanis ellentmond a kiküldött személyzetre vonatkozó szabályzat 10. cikkének, amely megköveteli, hogy a kinevezett vagy kiküldött tanárok rendelkezzenek azokkal a képesítésekkel, és teljesítsék azokat a feltételeket, amelyek a származási országukban az egyenértékű álláshelyek betöltéséhez szükségesek. Ezenfelül, amennyiben az Egyesült Királyság említett érvei azon az elképzelésen alapulnak, hogy ezeket a normákat és feladatokat az említett tanárok – per definitionem – nem teljesíthetik, figyelemmel arra, hogy az Európai Iskolák az angliai és walesi támogatott iskolákkal nem azonos módon működnek, figyelmen kívül hagyják az Európai Iskolák különös jogállását és sui generis jellegét.
Az Egyesült Királyság állításával ellentétben az Anglia és Wales által az Európai Iskolákba kinevezett vagy kiküldött tanároknak az említett illetménycsoportokhoz és kiegészítő kifizetésekhez való hozzáférése nem járna nemzeti tanártársaikhoz képest hátrányos megkülönböztetéssel sem, mivel lehetetlen lenne biztosítani e tanárok szakmai kompetenciájának a nemzeti szinten végzettekkel egyformán pontos és szigorú ellenőrzéseit. Amint arra ugyanis a főtanácsnok indítványának 87–90. pontjában rámutatott, ez az érvelés alaptalan, mivel léteznek igencsak életképes megoldások az ilyen ellenőrzések biztosítására. Az Egyesült Királyság egyébként nem fejtette ki azokat az okokat, amelyek miatt úgy véli, hogy az e tekintetben a Bizottság által javasolt különféle lehetőségek miért nem vezetnek kielégítő eredményre, hanem mindössze annyit állapított meg, hogy nem elegendő nemzeti ellenőröket küldeni az Európai Iskolákba.
Az Egyesült Királyság előadja továbbá, hogy az angliai és walesi támogatott iskolákbeli számos tanárt nem illetnek meg az „excellent teachers” és „advanced skills teachers” tekintetében előírt illetménycsoportok, illetve a „teaching and learning responsibility paymentek”, mivel iskolájukban nem – illetve csak csekély számban – hoztak létre az ilyen illetménycsoportokra és kifizetésekre jogosító álláshelyeket. Ez a körülmény azonban nem igazolja azt, hogy az Európai Iskolákba kinevezett vagy kiküldött valamennyi angliai és walesi tanárt kizárják az ezen illetménycsoportok és e kifizetések igénybevételéből.
Ezenfelül, az Egyesült Királyság – a Bizottság azon kérésére válaszul, hogy az Európai Iskolák részére osszanak ki az Angliában és Walesben meglévőkkel arányos számú ilyen álláshelyet – nem vitatta, hogy az említett kiosztás gyakorlatilag lehetséges lenne, azonban kijelentette, hogy az Európai Iskolák részére kiosztott álláshelyek száma ebben az esetben igen csekély lenne – illetve akár nem is létezne –, és hogy ilyen feltételek mellett nehezen lehetne meghatározni azokat az Európai Iskolákat, amelyeknek ténylegesen ilyen álláshelyekhez kellene jutniuk. Márpedig az említett illetménycsoportokra és kifizetésekre jogosító álláshelyek kiosztásával kapcsolatos ilyen gyakorlati nehézségek nem igazolhatják az ehhez hasonló álláshelyek Európai Iskolák részére történő kiosztásának teljes megtagadását. Egyebekben az sem vitatott, hogy az egyezmény 12. cikke (4) bekezdése a) pontjának utolsó előtti mondata értelmében az Egyesült Királyság kérhetné az Igazgatótanács segítségét e nehézségek rendezéséhez – többek között – az Európai Iskolákban az „excellent teacherek” és az „advanced skills teacherek” által betölthető álláshelyek meghatározása céljából.
A fentiekből következik, hogy a „post-threshold pay scale-hez” hasonló kedvezőbb illetménycsoportokhoz, valamint az „excellent teacherekre” és az „advanced skills teacherekre” alkalmazandó illetményskálákhoz való hozzáférés, valamint az STPCD-ben előírt, a „teaching and learning responsibility paymentekhez” hasonló más kiegészítő kifizetésekhez való hozzáférés az egyezmény 12. cikke (4) bekezdése a) pontjának utolsó mondata szerinti, előmenetelhez való jogot képez, amelynek tiszteletben tartását az Egyesült Királyságnak biztosítania kell az Anglia és Wales által az Európai Iskolákba kinevezett vagy kiküldött tanárok tekintetében. Egyebekben – mivel az ilyen illetménycsoportokhoz való hozzáférés és kifizetésekhez való hozzáférés közvetlenül befolyásolja a tanárok által majdan igényelhető nyugdíj összegét – azok egyszersmind a nemzeti szabályozásuk által garantált és az e rendelkezés értelmében vett, nyugdíjhoz való jogot is képeznek.
Végezetül azt a kérdést illetően, hogy az Egyesült Királyság helyesen alkalmazza-e az egyezmény 25. cikkének (1) bekezdését, emlékeztetni kell arra, hogy ez a rendelkezés arra kötelezi a tagállamokat, hogy az általuk az ilyen iskolákba kinevezett vagy kiküldött tanárok illetményének folyamatos fizetésével járuljanak hozzá az Európai Iskolák költségvetéséhez. Ugyanezen cikknek a – kiküldött személyzetre vonatkozó szabályzat 49. cikkével összefüggésben értelmezett – (2) bekezdése szerint az Unió az említett költségvetéshez az európai pótlék folyósításával járul hozzá. A Bizottság – anélkül, hogy az Egyesült Királyság ezt ténylegesen vitatta volna – e tekintetben olyan számadatokat terjesztett elő, amelyek elfogadható módon bizonyították, hogy az Európai Iskolákba kinevezett vagy kiküldött angliai és walesi tanárok illetményeinek befagyasztása hozzájárult ahhoz, hogy az Uniónak magasabb európai pótlékot kellett folyósítania e tanárok számára, ami az Unió említett iskolák költségvetéséhez való éves hozzájárulásának növekedését vonta maga után.
Ezt a megállapítást nem kérdőjelezi meg az Egyesült Királyság azon érve sem, amely szerint a magasabb illetményskálákhoz és a kiegészítő kifizetésekhez való hozzáférés az egyes tanárok azon egyéni értékelésétől függ, amelyet az Európai Iskolákba kinevezett vagy kiküldött angliai és walesi tanárok esetében még nem végeztek el. Ez az érvelés ugyanis minden bizonnyal figyelmen kívül hagyja egyrészről azt, hogy ilyen értékelésekre éppen az e tanárok említett illetménycsoportokból és kifizetésekből való kizárása miatt nem került sor, valamint másrészről, hogy ésszerűen vélelmezhető, hogy e kizárás hiányában lennének olyan tanárok, akik ténylegesen hozzáfértek volna ezekhez az illetménycsoportokhoz és ezekhez a kifizetésekhez.
Következésképpen, mivel az egyezmény 12. cikke (4) bekezdése a) pontja utolsó mondatának Egyesült Királyság általi helyes értelmezése és helyes alkalmazása azt eredményezte volna, hogy ennek a tagállamnak magasabb összeggel kellett volna hozzájárulnia az Európai Iskolák költségvetéséhez, legalábbis közvetett kapcsolat áll fenn az egyezmény 12. cikke (4) bekezdése a) pontjának megsértése és az említett egyezmény 25. cikkének (1) bekezdése értelmében a tagállamokra háruló kötelezettség között, amely kapcsolat fennállását egyébként az Egyesült Királyság nem vitatja. Következésképpen az Egyesült Királyság – azzal, hogy megakadályozta, hogy az említett tanárok megpályázzanak valamely magasabb alapilletmény-skálát, illetve hogy „teaching and learning responsibility paymentekben” részesüljenek – az egyezmény 25. cikkének (1) bekezdését is megsértette.
Mindezen megfontolásokra tekintettel meg kell állapítani, hogy az Egyesült Királyság azzal, hogy az Európai Iskolákba kinevezett vagy kiküldött angliai és walesi tanárokat kinevezésük vagy kiküldésük ideje alatt kizárta a kedvezőbb illetménycsoportokhoz – különösen a „threshold pay-hez”, „excellent teacher systemhez”, illetve „advanced skills teacherekhez” – való hozzáférésből, valamint az STPCD-ben előírt „teaching and learning responsibility paymentekhez” hasonló más kiegészítő kifizetésekhez való hozzáféréséből, helytelenül alkalmazta az egyezmény 12. cikke (4) bekezdésének a) pontját és 25. cikkének (1) bekezdését.
A költségekről
Az eljárási szabályzat 69. cikkének 2. §-a alapján a Bíróság a pervesztes felet kötelezi a költségek viselésére, ha a pernyertes fél ezt kérte. A Nagy-Britannia és Észak-Írország Egyesült Királyságát, mivel pervesztes lett, a Bizottság kérelmének megfelelően kötelezni kell a költségek viselésére.
A fenti indokok alapján a Bíróság (első tanács) a következőképpen határozott:
Az „Európai Iskolák” alapszabályát megállapító 1994. június 21-i egyezmény 12. cikke (4) bekezdése a) pontjának utolsó mondatát akként kell értelmezni, hogy az kötelezi az egyezményben részes tagállamokat annak biztosítására, hogy Európai Iskolákba kiküldött vagy kinevezett tanárok kiküldésük vagy kinevezésük időtartama alatt a származási tagállamuk szerinti szabályozás alapján a nemzeti tanártásaikra alkalmazandókkal azonos, szakmai előmenetelhez és nyugdíjhoz való jogokat élvezzenek.
Nagy-Britannia és Észak-Írország Egyesült Királysága azzal, hogy az Európai Iskolákba kinevezett vagy kiküldött angliai és walesi tanárokat kinevezésük vagy kiküldésük ideje alatt kizárta a kedvezőbb illetménycsoportokhoz – különösen a „threshold pay-hez”, „excellent teacher systemhez”, illetve „advanced skills teacherekhez” – való hozzáférésből, valamint a „School Teachers Pay and Conditions Documentben” előírt „teaching and learning responsibility paymentekhez” hasonló más kiegészítő kifizetésekhez való hozzáféréséből, helytelenül alkalmazta az egyezmény 12. cikke (4) bekezdésének a) pontját és 25. cikkének (1) bekezdését.
A Bíróság Nagy-Britannia és Észak-Írország Egyesült Királyságát kötelezi a költségek viselésére.
Aláírások
EUMSZ 267. cikk — Bírósági határozat hatályon kívül helyezése — Visszautalás az érintett bíróság elé — A hatályon kívül helyezést kimondó határozatnak való megfelelés kötelezettsége — Előzetes döntéshozatal iránti kérelem — Lehetőség — Környezet — Århusi egyezmény — 85/337/EGK irányelv — 96/61/EK irányelv — A nyilvánosság részvétele a döntéshozatali eljárásban — Hulladéklerakó építése — Engedély iránti kérelem — Üzleti titok — Valamely irat nyilvánossággal való közlésének elmaradása — A hulladéklerakás engedélyezéséről szóló határozat érvényességére gyakorolt hatás — Hiánypótlás — A projekt környezetre gyakorolt hatásainak értékelése — A tagállam Unióhoz való csatlakozása előtt készült végső vélemény — A 85/337 irányelv időbeli hatálya — Bírósági jogorvoslat — Ideiglenes intézkedések — A végrehajtás felfüggesztése — A megtámadott határozat megsemmisítése — A tulajdonhoz való jog — Megsértés”
A C-416/10. sz. ügyben,
az EUMSZ 267. cikk alapján benyújtott előzetes döntéshozatal iránti kérelem tárgyában, amelyet a Najvyšší súd Slovenskej republiky (Szlovákia) a Bírósághoz 2010. augusztus 23-án érkezett, 2010. augusztus 17-i határozatával terjesztett elő az előtte
Jozef Križan,
Katarína Aksamitová,
Gabriela Kokošková,
Jozef Kokoška,
Martina Strezenická,
Jozef Strezenický,
Peter Šidlo,
Lenka Šidlová,
Drahoslava Šidlová,
Milan Šimovič,
Elena Šimovičová,
Stanislav Aksamit,
Tomáš Pitoňák,
Petra Pitoňáková,
Mária Križanová,
Vladimír Mizerák,
Ľubomír Pevný,
Darina Brunovská,
Mária Fišerová,
Lenka Fišerová,
Peter Zvolenský,
Katarína Zvolenská,
Kamila Mizeráková,
Anna Konfráterová,
Milan Konfráter,
Michaela Konfráterová,
Tomáš Pavlovič,
Jozef Krivošík,
Ema Krivošíková,
Eva Pavlovičová,
Jaroslav Pavlovič,
Pavol Šipoš,
Martina Šipošová,
Jozefína Šipošová,
Zuzana Šipošová,
Ivan Čaputa,
Zuzana Čaputová,
Štefan Strapák,
Katarína Strapáková,
František Slezák,
Agnesa Slezáková,
Vincent Zimka,
Elena Zimková,
Marián Šipoš,
a Mesto Pezinok
és
a Slovenská inšpekcia životného prostredia
között,
az Ekologická skládka as
részvételével
folyamatban lévő eljárásban,
A BÍRÓSÁG (nagytanács),
tagjai: V. Skouris elnök, K. Lenaerts elnökhelyettes, A. Tizzano, M. Ilešič, L. Bay Larsen (előadó), J. Malenovský tanácselnökök, A. Borg Barthet, J.-C. Bonichot, C. Toader, J.-J. Kasel és M. Safjan bírák,
főtanácsnok: J. Kokott,
hivatalvezető: C. Strömholm tanácsos,
tekintettel az írásbeli szakaszra és a 2012. január 17-i tárgyalásra,
figyelembe véve a következők által előterjesztett észrevételeket:
Jozef Križan, Katarína Aksamitová, Gabriela Kokošková, Jozef Kokoška, Martina Strezenická, Jozef Strezenický, Peter Šidlo, Lenka Šidlová, Drahoslava Šidlová, Milánó Šimovič, Elena Šimovičová, Stanislav Aksamit, Tomáš Pitoňák, Petra Pitoňáková, Mária Križanová, Vladimír Mizerák, Ľubomír Pevný, Darina Brunovská, Mária Fišerová, Lenka Fišerová, Peter Zvolenský, Katarína Zvolenská, Kamila Mizeráková, Anna Konfráterová, Milánó Konfráter, Michaela Konfráterová, Tomáš Pavlovič, Jozef Krivošík, Ema Krivošíková, Eva Pavlovičová, Jaroslav Pavlovič, Pavol Šipoš, Martina Šipošová, Jozefína Šipošová, Zuzana Šipošová, Ivan Čaputa, Zuzana Čaputová, Štefan Strapák, Katarína Strapáková, František Slezák, Agnesa Slezáková, Vincent Zimka, Elena Zimková és Marián Šipoš képviseletében T. Kamenec és Z. Čaputová advokáti,
a Mesto Pezinok képviseletében J. Ondruš és K. Siváková advokáti,
a Slovenská inšpekcia životného prostredia képviseletében L. Fogaš advokát,
az Ekologická skládka as képviseletében P. Kováč advokát,
a szlovák kormány képviseletében B. Ricziová, meghatalmazotti minőségben,
a cseh kormány képviseletében M. Smolek és. D. Hadroušek, meghatalmazotti minőségben,
a francia kormány képviseletében S. Menez, meghatalmazotti minőségben,
az osztrák kormány képviseletében C. Pesendorfer, meghatalmazotti minőségben,
az Európai Bizottság képviseletében P. Oliver és A. Tokár, meghatalmazotti minőségben,
a főtanácsnok indítványának a 2012. április 19-i tárgyaláson történt meghallgatását követően,
meghozta a következő
Ítéletet
Az előzetes döntéshozatal iránti kérelem a környezeti ügyekben az információhoz való hozzáférésről, a nyilvánosságnak a döntéshozatalban történő részvételéről és az igazságszolgáltatáshoz való jog biztosításáról szóló, 1998. június 25-én aláírt és az Európai Közösség nevében a 2005. február 17-i 2005/370/EK tanácsi határozattal (HL L 124., 1. o.) jóváhagyott egyezmény (kihirdette a 2001. évi LXXXI. törvény) (a továbbiakban: Århusi Egyezmény), az EUMSZ 191. cikk (1) és (2) bekezdése, az EUMSZ 267. cikk, a 2003. május 26-i 2003/35/EK európai parlamenti és tanácsi irányelvvel (HL L 156., 17. o.; magyar nyelvű különkiadás 15. fejezet, 7. kötet, 466. o.) módosított, az egyes köz- és magánprojektek környezetre gyakorolt hatásainak vizsgálatáról szóló, 1985. június 27-i 85/337/EGK tanácsi irányelv (HL L 175., 40. o.; magyar nyelvű különkiadás 15. fejezet, 1. kötet, 248. o.; a továbbiakban: 85/337 irányelv), valamint a 2006. január 18-i 166/2006/EK európai parlamenti és tanácsi rendelettel (HL L 33., 1. o.) módosított, a környezetszennyezés integrált megelőzéséről és csökkentéséről szóló, 1996. szeptember 24-i 96/61/EK tanácsi irányelv (HL L 257., 26. o.; magyar nyelvű különkiadás 15. fejezet, 3. kötet, 80. o.; a továbbiakban: 96/61 irányelv) értelmezésére irányul.
E kérelmet egyfelől J. Križan és 43 további, Bazinban lakóhellyel rendelkező természetes személy felperes, valamint a Mesto Pezinok (Bazin város), másfelől a Slovenská inšpekcia životného prostredia (szlovák környezetvédelmi felügyelet, a továbbiakban: inšpekcia) közötti, az alapügyben beavatkozó félként résztvevő Ekologická skládka as-nek (a továbbiakban: Ekologická skládka) a hatóság által hulladéklerakó építésére és üzemeltetésére adott engedély jogszerűségének kérdésére vonatkozó eljárásban terjesztették elő.
Jogi háttér
A nemzetközi jog
Az Århusi Egyezmény „A nyilvánosság részvétele egyes tevékenységekkel kapcsolatos döntéshozatalban” című 6. cikkének (1), (2), (4) és (6) bekezdése kimondja:
Valamennyi Fél:
az I. mellékletben felsorolt javasolt tevékenységek engedélyezési eljárása során hozandó döntésben betartja e cikk rendelkezéseit;
Az érintett nyilvánosságot közzététel vagy egyéni tájékoztatás útján, a környezeti döntéshozatali folyamat korai fázisában, megfelelően, időszerűen és hatékonyan tájékoztatni kell egyebek között:
a várható eljárásról, ezen belül, ha ez lehetséges:
azon hatóság megjelöléséről, amelytől a vonatkozó információ beszerezhető, illetőleg ahol elhelyezték avégett, hogy a nyilvánosság azt megvizsgálhassa;
Valamennyi Fél biztosítja a nyilvánosság korai fázisban való részvételét, amikor az összes választási lehetőség még nyitott, és hatékony társadalmi részvétel valósulhat meg.
Valamennyi Fél előírja az illetékes hatóságoknak, hogy az érintett nyilvánosságnak biztosítsák a jelen cikkben szabályozott környezeti döntéshozatalban való részvételéhez szükséges összes releváns, a közösségi részvétel idején rendelkezésre álló információba való betekintés lehetőségét, külön kérelemre, amennyiben a nemzeti jog így írja elő, ingyen és azonnal, amint az adott információ rendelkezésre áll. Ez a rendelkezés nem zárja ki a Felek jogát ahhoz, hogy a 4. cikk [többek között (4) bekezdése] alapján bizonyos információk kiadását megtagadják.
Ugyanezen egyezmény „Hozzáférés az igazságszolgáltatáshoz” című 9. cikkének (2) és (4) bekezdése kimondja:
Valamennyi Fél, nemzeti jogszabályainak keretein belül, biztosítja az érintett nyilvánosság  tagjai számára,  hogy
bíróság és/vagy más, a jogszabályok által kijelölt független és pártatlan testület előtt  megtámadják bármely döntés, intézkedés vagy mulasztás anyagi vagy eljárási törvényességét, mely ütközik a 6. cikk rendelkezéseivel, és amennyiben a nemzeti jog így rendelkezik, a jelen Egyezmény más releváns rendelkezéseivel, nem csorbítva a (3) bekezdés érvényét.
Az (1) bekezdés kiegészítéseképpen és annak korlátozása nélkül, az (1), (2), és (3) bekezdésben jelzett eljárások elégséges és hatékony jogorvoslást kell, hogy biztosítsanak, többek között, amennyiben szükséges, a vitatott tevékenység felfüggesztése árán, méltányos, időszerű és nem kizáró módon költséges eljárást követve. ”
Az Århusi Egyezmény I. mellékletének 5. pontjában az egyezmény 6. cikke (1) bekezdésének a) albekezdésében jelzett tevékenységek listája címen a következő szerepel:
Hulladékkezelés:
napi 10 tonnánál nagyobb mennyiséget fogadó lerakó vagy 25 ezer tonna összkapacitást meghaladó hulladéklerakó, ide nem értve a semleges hulladékokat fogadó lerakókat.”
Az uniós jog
A 85/337 irányelv
A 85/337 irányelv 1. cikkének (2) bekezdése úgy határozza meg az „engedélyt”, mint „a hatáskörrel rendelkező hatóság vagy hatóságok olyan döntése, amely feljogosítja a projektgazdát a projekt elvégzésére”.
Az említett irányelv 2. cikke a következőképpen fogalmaz:
A tagállamok meghoznak minden olyan intézkedést, amely ahhoz szükséges, hogy az engedély megadása előtt többek között a jellegüknél, méretüknél vagy elhelyezkedésüknél fogva, a környezetre várhatóan jelentős hatást gyakorló projektek engedélyezése kötelező legyen, és esetükben hatásvizsgálatot végezzenek. Ezeket a projekteket a 4. cikk határozza meg.
A környezeti hatásvizsgálat elvégezhető a tagállamban meglévő, a projektek engedélyezésére vonatkozó eljárás, vagy ennek hiányában más eljárás alkalmazásával, vagy az ennek az irányelvnek való megfelelés céljából kialakítandó eljárásokkal.
A 96/61 irányelv
A 96/61 irányelv (23) preambulumbekezdése kimondja:
annak érdekében, hogy a nyilvánosságot tájékoztassák a létesítmény működéséről és annak lehetséges környezeti hatásairól, és annak érdekében, hogy biztosítsák az engedélyezési eljárás átláthatóságát a Közösségen belül, a nyilvánosságnak biztosítani kell bármilyen döntést megelőzően az információhoz való hozzájutást az új létesítményekkel  kapcsolatos engedélykérelmekre  vonatkozóan.”
Az említett irányelvnek „Az irányelv célja és hatálya” című 1. cikke kimondja:
Ennek az irányelvnek a célja, hogy az I. mellékletben felsorolt tevékenységekből származó környezetszennyezés integrált megelőzését és csökkentését valósítsa meg. Olyan intézkedéseket határoz meg, amelyeket a fent említett tevékenységekből származó szennyező anyagok kibocsátásának megelőzésére vagy, ahol az nem lehetséges, a levegőbe, vízbe vagy a talajba történő kibocsátások csökkentésére dolgoztak ki, beleértve a hulladékokkal kapcsolatos intézkedéseket, a környezet egészének magas szintű védelme érdekében, a [85/337] irányelv és az egyéb vonatkozó közösségi rendelkezések sérelme nélkül.”
Ugyanezen irányelvnek „Az információhoz való hozzáférés és a nyilvánosság részvétele az engedélyezési eljárásban” című 15. cikke szerint:
A tagállamok biztosítják, hogy az érintett nyilvánosság kellő időben hatékony lehetőséget kapjon a következő eljárásokban történő részvételre:
az új létesítmények iránti engedély kiadása,
Az ilyen részvételre vonatkozóan az V. mellékletben meghatározott eljárást kell alkalmazni.
Az (1), (2) és (3) bekezdés a [környezeti információkhoz való hozzáférés szabadságáról szóló, 1990. június 7-i] 90/313/EGK irányelv [(HL L 158., 56. o.; magyar nyelvű különkiadás 15. fejezet, 1. kötet, 402. o.)] 3. cikkének (2) és (3) bekezdésében meghatározott korlátozásokra is figyelemmel alkalmazandó.
”
A 96/61 irányelvnek „Az igazságszolgáltatáshoz való jog” című 15a. cikke a következőképpen fogalmaz:
A tagállamok biztosítják, hogy vonatkozó nemzeti jogrendszerükkel összhangban az érintett nyilvánosság azon tagjainak, akik:
a bíróság vagy a törvény értelmében létrehozott, más független és pártatlan testület előtt felülvizsgálati eljáráshoz van joguk a határozatok, jogi aktusok és mulasztások anyagi vagy eljárási jogszerűségének kifogásolása céljából ezen irányelvnek a nyilvánosság részvételére vonatkozó rendelkezéseire is figyelemmel.
Az eljárásnak igazságosnak, méltányosnak és gyorsnak kell lennie, és nem lehet mértéktelenül drága.
A 96/61 irányelvnek „Az 1. cikkben említett ipari tevékenységek kategóriái” című I. melléklete az 5.4. pontjában a „[n]api 10 tonnánál többet fogadó, vagy 25 ezer tonnánál nagyobb össz-befogadóképességű hulladéklerakók, kivéve az inert hulladékokat fogadó lerakókat” említi.
Ugyanezen irányelvnek „A nyilvánosság részvétele a döntéshozatalban” című V. melléklete többek között előírja:
.
A nyilvánosságot (közzététel vagy más alkalmas eszköz, például ha rendelkezésre áll, elektronikus média útján) a döntéshozatali eljárás kezdetén, vagy legkésőbb amint az információ ésszerű módon rendelkezésre bocsátható, tájékoztatják a következőket illetően:
a döntéshozatalért, a releváns információk szolgáltatásáért, az észrevételek és kérdések fogadásáért felelős hatáskörrel rendelkező hatóságok adatai, valamint az észrevételek vagy kérdések továbbítására vonatkozó határidők részletei;
a releváns információk rendelkezésre bocsátása idejének és helyének, vagy módjának a megjelölése;
A 2003/4/EK irányelv
A környezeti információkhoz való nyilvános hozzáférésről és a 90/313/EGK irányelv hatályon kívül helyezéséről szóló, 2003. január 28-i 2003/4/EK európai parlamenti és tanácsi irányelv (HL L 41., 26. o.; magyar nyelvű különkiadás 15. fejezet, 7. kötet, 375. o.) (16) preambulumbekezdése értelmében:
Az információhoz való jog azt jelenti, hogy az információ kiadásának kell az általános szabálynak lennie, de a hatóság bizonyos pontosan meghatározott esetekben jogosult a környezeti információk kiadását megtagadni. A megtagadás alapját szűken kell értelmezni, amikor is az információ kiadásával szolgált közérdeket kell a megtagadás által szolgált érdekkel szemben mérlegelni. A megtagadás indokait az ebben az irányelvben meghatározott határidőn belül közölni kell a kérelmezővel.”
Ezen irányelv 4. cikkének (2) és (4) bekezdése többek között kimondja:
A tagállamok előírhatják a környezeti információ kérésének visszautasítását, ha az információ közzététele hátrányosan befolyásolná a következőket:
üzleti titok vagy üzemi titok, amennyiben e jelleget nemzeti vagy közösségi jogszabály írja elő a jogos gazdasági érdekek védelme céljából, beleértve a statisztikai titok és az adótitok megőrzéséhez fűződő közérdeket;
A [többek között a] (2) bekezdésben említett megtagadás alapját szűken kell értelmezni, minden egyes esetben figyelembe véve a közzététel által szolgált közérdeket. Az egyes esetekben a közzététel által szolgált közérdeket mérlegelni kell a megtagadás által szolgált érdekkel szemben.
A kérelmező által igényelt és a hatóságok birtokában lévő vagy a hatóságok számára tárolt környezeti információt részben kell rendelkezésre bocsátani, amennyiben lehetőség nyílik az (1) bekezdés d) és e) pontjának vagy a (2) bekezdés hatálya alá tartozó információnak a kért információ többi részétől történő elkülönítésére.”
A 2003/35 irányelv
A 2003/35 irányelv (5) preambulumbekezése szerint ahhoz, hogy a Közösség ratifikálni tudja az egyezményt, a közösségi jogot megfelelően össze kell hangolni az egyezménnyel.
A szlovák jog
Az eljárási szabályok
A szlovák polgári perrendtartás 135. cikkének (1) bekezdése kimondja:
A bíróságokat köti az Ústavný súd Slovenskej republiky [szlovák alkotmánybíróság] vagy az Emberi Jogok Európai Bírósága alapvető jogokat és szabadságokat érintő határozata is.”
A Ústavný súd Slovenskej republiky szervezetére, eljárására és bíráinak jogállására vonatkozó 38/1993. sz. törvény a tényállás megvalósulásának időpontjában hatályos szövege 56. cikkének (6) bekezdése kimondja:
Ha az Ústavný súd Slovenskej republiky megsemmisít valamely véglegessé vált határozatot, intézkedést vagy egyéb cselekményt, és az ügy visszautalása mellett dönt, az a személy, aki az adott ügyben elfogadta a határozatot, meghozta az intézkedést vagy elvégezte a cselekményt, köteles felülvizsgálni az ügyet és abban újból állást foglalni. Ezen eljárása során kötve van az Ústavný súd Slovenskej republiky [jogi álláspontjához].”
A környezeti hatástanulmányra, a városfejlesztési szabályokra és az integrált engedélyekre vonatkozó rendelkezések
A 24/2006. sz. törvény
Az egyes törvényeket módosító, a környezeti hatástanulmányról szóló 24/2006. sz. törvény a tényállás megvalósulása időpontjában alkalmazandó szövegének 1. cikke kimondja:
A jelen törvény szabályozza:
a környezetre gyakorolt esetleges hatások szakértők és a nyilvánosság általi értékelésének eljárását
.
a tervezett tevékenységeket, mielőtt elfogadnák a telepítésre vonatkozó döntést vagy a tevékenységeket a vonatkozó különös szabályozás alapján engedélyeznék.
E törvény 37. cikke értelmében:
Valamely tevékenységre vonatkozó végső vélemény érvényességi ideje a vélemény kibocsátásától számított három év. A végső vélemény megőrzi érvényességét, ha e határidőn belül a vonatkozó különös szabályozás alapján megkezdik a telepítésre vagy a tevékenység engedélyezésére vonatkozó eljárást.
A valamely tevékenységre vonatkozó végső vélemény érvényessége a kérelmező kérésére két évvel (többször) meghosszabbítható, amennyiben írásbeli bizonyítékot szolgáltat arra vonatkozóan, hogy a tervezett tevékenység és a területtel kapcsolatos feltételek nem módosultak lényegesen, semmilyen új körülmény nem merült fel a tevékenység értékeléséről szóló jelentés tárgyi tartalmát illetően, és nem fejlesztettek ki új technológiát a tervezett tevékenység megvalósításához. A tevékenységre vonatkozó végső vélemény érvényességének meghosszabbításáról szóló határozatot a hatáskörrel rendelkező szervezet hozza meg.”
Az említett törvény 65. cikkének (5) bekezdése pontosítja:
Amennyiben a végső véleményt 2006. február 1-je előtt fogadták el, és amennyiben az értékelt tevékenység engedélyezési eljárását a vonatkozó különös szabályozás alapján nem kezdték meg, a 37. cikk (7) bekezdésének megfelelően a vélemény meghosszabbítását kell kezdeményezni a minisztériumnál.”
Az 50/1976. sz. törvény
A városfejlesztésről szóló 50/1976. sz. törvény a tényállás megvalósulásának időpontjában hatályos szövegének 32. cikke értelmében:
Valamely létesítmény telepítésére, a helyszín átalakítására és a területtel kapcsolatos jelentős érdekek védelmére kizárólag városfejlesztési döntés alapján kerülhet sor, amely az alábbi formában jelenhet meg:
létesítmény telepítéséről szóló határozat
A 245/2003. sz. törvény
Az 532/2005 törvénnyel módosított, a szennyezés integrált megelőzéséről és csökkentéséről, valamint egyes törvények módosításáról szóló 245/2003. sz. törvény (a továbbiakban: 245/2003. sz. törvény) 8. cikkének (3) és (4) bekezdése kimondja:
Amennyiben olyan integrált működési engedélyről van szó, amely egyúttal valamely új építménynek vagy valamely meglévő építmény módosításának az engedélyezését követeli meg, az eljárásnak építési engedélyezési eljárás is részét képezi.
A területrendezési eljárás, az üzem környezetre gyakorolt hatásainak vizsgálata és a súlyos ipari balesetek elkerülésével kapcsolatos feltételek meghatározása nem képezi az integrált engedélyezési eljárás részét.”
E törvény 11. cikkének (2) bekezdése pontosítja:
A[z] [integrált engedély iránti] kérelemhez csatolni kell:
a környezeti hatásvizsgálati eljárás során készült végső véleményt, ha a létesítmény azt szükségessé teszi,
új építmény vagy valamely meglévő építmény bővítése esetén a városrendezési határozatot ”
Az említett törvénynek „Az eljárás kezdete” című 12. cikke kimondja:
A kérelem hiánytalan voltának és az eljárásban részt vevő felek körének megállapítását követően a hatóság
internetes oldalán közzéteszi a kérelmet, az elektronikus formában nem elérhető mellékletek kivételével, és hirdetőtábláján legalább 15 napra kifüggeszti a benyújtott kérelemre, a létesítmény üzemeltetőjére és a létesítményre vonatkozó lényeges információkat,
Az alapeljárás és az előzetes döntéshozatalra előterjesztett kérdések
A közigazgatási eljárás
. június 26-án a Mesto Pezinok elfogadta a városrendezésre vonatkozó 2/1997. sz. általános szabályozást, amely többek között hulladéklerakó létesítését írta elő a korábban a téglagyártáshoz használt agyag kitermelésére szolgáló, „Nová jama” (új gödör) nevű területen.
A Pezinské tehelne as által 1998. december 16-án bemutatott, hulladéklerakó létesítésére vonatkozó tanulmány alapján a környezetvédelmi minisztérium 1999-ben környezeti hatásvizsgálatot végzett. A végső véleményt 1999. július 26-án adta ki.
. augusztus 7-én az Ekologická skládka kérelmet terjesztett a Mesto Pezinok hatáskörrel rendelkező szervezeti egysége elé, amelyben a Nová jama területén hulladéklerakó létesítésére vonatkozó területrendezési határozat meghozatalát kérte.
. március 27-én a környezetvédelmi minisztérium a Pezinské tehelne as kérelmére 1999. július 26-tól2008. február 1-jéig meghosszabbította a végső vélemény érvényességi idejét.
. november 30-i határozatával, amelyet a Krajský stavebný úrad v Bratislave (pozsonyi regionális építésügyi hivatal) 2007. május 7-i határozata megerősített, a Mesto Pezinok az Ekologická skládka kérelmére engedélyezte a hulladéklerakó építését a Nová jama területén.
Miután az Ekologická skládka 2007. szeptember 25-én benyújtotta integrált engedély iránti kérelmét, a Slovenská inšpekcia životného prostredia, Inšpektorát životného prostredia Bratislava (szlovák környezetvédelmi felügyelőség, pozsonyi környezetvédelmi felügyelőségi szerv, a továbbiakban: inšpektorát) a 96/61 irányelvet átültető 245/2003. sz. törvény alapján megindította az integrált vizsgálatot. 2007. október 17-én az inšpektorát a környezetvédelmi hatóságokkal együtt közzétette az említett kérelmet, 30 napos határidőt szabva a nyilvánosság és az érintett állami hatóságok számára az észrevételeik megtételére.
Mivel az alapeljárás felperesei az integrált engedély iránti kérelem hiányos voltára hivatkoztak annyiban, amennyiben ahhoz nem mellékelték a 245/2003. sz. törvény 11. cikke (2) bekezdése g) pontjának megfelelően a hulladéklerakó létesítésére vonatkozó területrendezési határozatot, az inšpektorát 2007. november 26-án felfüggesztette az integrált eljárást, és kérte e határozat megküldését.
. december 27-én az Ekologická skládka továbbította az említett határozatot, jelezve, hogy azt üzleti titoknak tekinti. E figyelmeztetés alapján az inšpektorát nem bocsátotta a szóban forgó iratot az alapeljárás felpereseinek rendelkezésére.
. január 22-én az inšpektorát kibocsátotta a „Pezinok – hulladéklerakó” építésére és üzembe helyezésére vonatkozó integrált engedélyt.
Az alapeljárás felperesei megtámadták e határozatot a másodfokú környezetvédelmi szerv, az inšpekcia előtt. Az említett szerv úgy határozott, hogy hivatalos hirdetőtábláján 2008. március 14-e és 2008. április 14-e között közzéteszi a hulladéklerakó létesítésére vonatkozó területrendezési határozatot.
A másodfokú közigazgatási eljárásban az alapeljárás felperesei többek között azon jogi hibára hivatkoztak, hogy az integrált eljárást a hulladéklerakó létesítésére vonatkozó területrendezési határozat hiányában indították meg, majd e határozatot közzététel nélkül nyújtották be, üzleti titokra hivatkozva.
. augusztus 18-i határozatában az inšpekcia a fellebbezést mint megalapozatlant elutasította.
A bírósági eljárás
Az alapeljárás felperesei keresetet indítottak az inšpekcia 2008. augusztus 18-i határozata ellen az elsőfokú közigazgatási bíróság, a Krajský súd Bratislava (pozsonyi regionális bíróság) előtt. E bíróság 2008. december 4-i ítéletében a keresetet elutasította.
Az alapeljárás felperesei fellebbezést nyújtottak be ezen ítélet ellen a Najvyšší súd Slovenskej republiky (a Szlovák Köztársaság legfelsőbb bírósága) előtt.
. április 6-i végzésével e bíróság felfüggesztette az integrált engedély végrehajtását.
. május 28-án ugyanezen bíróság megváltoztatta a Krajský súd Bratislava ítéletét, és megsemmisítette az inšpektorát 2008. augusztus 18-i határozatát, valamint a 2008. január 22-i határozatot, lényegében azt róva fel a hatáskörrel rendelkező hatóságoknak, hogy nem tartották tiszteletben az integrált eljárásban az érintett nyilvánosság részvételére vonatkozó szabályokat, és nem értékelték megfelelően a lerakó megépítésének környezetre gyakorolt hatásait.
. június 25-én az Ekologická skládka alkotmányossági kifogást emelt az Ústavný súd Slovenskej republiky (a Szlovák Köztársaság alkotmánybírósága) előtt a Najvyšší súd Slovenskej republiky 2009. április 6-i végzése ellen, és 2009. szeptember 3-án alkotmányossági kifogást emelt ugyanezen bíróság 2009. május 28-i ítélete ellen.
. május 27-i ítéletében az Ústavný súd Slovenskej republiky megállapította, hogy a Najvyšší súd Slovenskej republiky megsértette az Ekologická skládkának a szlovák alkotmány 46. cikkének (1) bekezdésében elismert, a bírósági védelemhez fűződő alapvető jogát, a szlovák alkotmány 20. cikkének (1) bekezdésében elismert, a tulajdonhoz való alapvető jogát és az emberi jogok és alapvető szabadságok védelméről szóló, Rómában 1950. november 4-én aláírt egyezményhez csatolt első kiegészítő jegyzőkönyv 1. cikkében biztosított, a javai zavartalan élvezetéhez való jogát.
Az Ústavný súd Slovenskej republiky többek között azt állapította meg, hogy a Najvyšší súd Slovenskej republiky nem vette figyelembe a közigazgatási eljárásban alkalmazandó összes elvet, továbbá az eljárás és a környezeti hatástanulmányról szóló határozat jogszerűségének vizsgálatával túllépte hatáskörét, mivel azt a felperesek nem vitatták, így a Najvyšší súd Slovenskej republiky nem rendelkezett hatáskörrel arra, hogy e kérdésben állást foglaljon.
Következésképpen az Ústavný súd Slovenskej republiky ítéletével hatályon kívül helyezte a megtámadott végzést és ítéletet, és az ügyet visszautalta a Najvyšší súd Slovenskej republiky elé, újabb határozat meghozatala céljából.
A Najvyšší súd Slovenskej republiky rámutat, hogy az előtte folyamatban lévő eljárás több felperese azzal érvel, hogy e bíróság kötve van az Ústavný súd Slovenskej republiky 2010. május 27-i ítéletéhez. A Najvyšší súd Slovenskej republiky azonban hangsúlyozza, hogy továbbra is kétségei vannak a vitatott határozatnak az uniós joggal való összhangját illetően.
Ilyen körülmények között a Najvyšší súd Slovenskej republiky felfüggesztette az eljárást, és előzetes döntéshozatal céljából a következő kérdéseket terjesztette a Bíróság elé:
Az uniós jog (pontosabban az EUMSZ 267. cikk) kötelezi-e valamely tagállam legfelsőbb bíróságát, illetve lehetővé teszi-e e bíróság számára, hogy »hivatalból előzetes döntéshozatal iránti kérelmet terjesszen a [Bíróság] elé akkor is, ha az alapeljárásban a következő helyzet áll fenn: az alkotmánybíróság hatályon kívül helyezte a legfelsőbb bíróságnak az elsődlegesen a környezetvédelemre vonatkozó uniós szabályozás alkalmazásán alapuló ítéletét, arra kötelezve e bíróságot, hogy alkalmazkodjon az alkotmánybíróságnak az igazságszolgáltatási eljárásban részt vevő fél alkotmányos eljárási és anyagi jogai megsértésén alapuló jogi értékeléseihez anélkül, hogy figyelembe vette volna a jogvita uniós vonatkozásait, más szóval, amikor az alkotmánybíróság mint az ügyben utolsó fokon eljáró bíróság nem jut arra a következtetésre, hogy előzetes döntéshozatal iránti kérelmet kell a [Bíróság] elé terjeszteni, és átmenetileg kizárta a megfelelő környezethez és az ennek védelméhez való jog alkalmazását az alapeljárásban.
Lehetséges-e az integrált megelőzés alapvető célkitűzésének megvalósítása – amely mindenekelőtt a [96/61] irányelv (8), (9) és (23) preambulumbekezdéséből, 1. és 15. cikkéből, valamint általánosságban a környezetvédelemre vonatkozó közösségi jogból következik – azaz a szennyezés megelőzése és csökkentése a nyilvánosságnak azon cél megvalósításában való részvételével is, hogy a környezet egészének magas szintű védelmét lehessen elérni egy olyan eljárás által, amelyben az érintett nyilvánosság az integrált megelőzésre vonatkozó eljárás megindításának időpontjában nem rendelkezik garantált hozzáféréssel a teljes vonatkozó dokumentációhoz (a [96/61] irányelv 15. cikkével összefüggésben értelmezett 6. cikke), különösen egy hulladéklerakó helyére vonatkozó határozathoz, majd ezt követően az elsőfokú eljárásban a hiányzó dokumentumot a kérelmező jogalany azzal a feltétellel csatolja, hogy ezt ne tegyék hozzáférhetővé az eljárás többi résztvevője számára, mivel az üzleti titok által védett anyagról van szó? Más szóval: megalapozottan állítható-e, hogy a létesítmény helyéről szóló határozat (különösen ennek indokolása) lényegileg befolyásolja érvelések, észrevételek vagy egyéb releváns elemek előadását?
Teljesülnek-e a [85/337] irányelv célkitűzései, különösen a környezetre vonatkozó [uniós] jog, és közelebbről a 2. cikkben előírt azon feltétel vonatkozásában, miszerint meghatározott projekteket engedélyezésük előtt környezeti hatásvizsgálatnak kell alávetni, abban az esetben, ha az eredetileg a környezetvédelmi minisztérium által 1999-ben megfogalmazott vélemény, amely a múltban egy környezeti hatásvizsgálati eljárást zárt le, egy egyszerű határozattal több évre meghosszabbításra kerül új környezeti hatásvizsgálat lefolytatása nélkül, más szóval: megállapítható-e, hogy a [85/337] irányelv értelmében kibocsátott határozat korlátlanul érvényes?
A [96/61] irányelvben (különösen annak preambulumában, valamint 1. és 15a. cikkében) előírt általános feltétel – amelynek alapján a tagállamok a szennyezés megelőzését és csökkentését azzal is biztosítják, hogy az érintett nyilvánosság számára igazságos, méltányos és gyors közigazgatási vagy bírósági eljárás lehetőségét adják meg – a [85/337] irányelv 10a. cikkével és az Århusi Egyezmény 6. cikkével, valamint 9. cikkének (2) és (4) bekezdésével összefüggésben értelmezve magában foglalja-e a hivatkozott nyilvánosság azon lehetőségét is, hogy ideiglenes közigazgatási vagy bírósági intézkedés (például egy integrált határozat végrehajtását felfüggesztő végzés) elfogadását kérjék a nemzeti jognak megfelelően, amely ideiglenesen, tehát az érdemi határozat meghozataláig, lehetővé teszi a tervezett létesítmény megvalósításának felfüggesztését?
Lehetséges-e, hogy az a bírósági határozat, amellyel a [96/61] irányelvben, a [85/337] irányelvben, illetve az Århusi Egyezmény 9. cikkének (2) és (4) bekezdésében rögzített feltétel kerül megvalósításra – tehát a nyilvánosságnak a méltányos bírósági védelemhez való, e rendelkezésekben rögzített jogának alkalmazása az Európai Unió környezetvédelmi politikájáról szóló EUMSZ 191. cikk (1) és (2) bekezdése értelmében – jogellenesen megsérti valamely létesítmény üzemeltetőjének a többek között az emberi jogok és az alapvető szabadságok védelméről szóló európai egyezmény kiegészítő jegyzőkönyvének 1. cikke által biztosított tulajdonhoz való jogát, például azon tény okán, hogy a bírósági eljárás során megsemmisítik a kérelmezőnek az új létesítményre vonatkozó végleges integrált engedélyét?”
Az előzetes döntéshozatalra előterjesztett kérdésekről
Az elfogadhatóságról
Az inšpekcia, az Ekologická skládka és a szlovák kormány különböző címeken vitatják az előzetes döntéshozatal iránti kérelem vagy bizonyos kérdések elfogadhatóságát.
Elsősorban az inšpekcia és az Ekologická skládka szerint az összes feltett kérdés elfogadhatatlan, mivel teljes mértékben belső szabályok, többek között a 85/337 és a 96/61 irányelveket átültető aktusok által szabályozott helyzetekre vonatkoznak. Az Ekologická skládka ebből ezen irányelvek közvetlen hatályának hiányára következtet, míg az inšpekcia szerint azok kellően világosak ahhoz, hogy feleslegessé tegyék az előzetes döntéshozatal iránti kérelmet. Az inšpekcia azt is előadja, hogy az előzetes döntéshozatalra előterjesztett kérdéseket a Najvyšší súd Slovenskej republiky előtti eljárás első szakaszában kellett volna feltenni. Az Ekologická skládka is azon a véleményen van, hogy e kérdések feleslegesek annyiban, amennyiben a Najvyšší súd Slovenskej republiky már kötve van az Ústavný súd Slovenskej republiky jogi álláspontjához és az alapeljárásban részt vevő felek közül senki sem kérte, hogy az említett kérdéseket terjesszék a Bíróság elé.
Másodsorban az Ekologická skládka azt állítja, hogy az integrált eljárásnak, a területrendezési eljárásnak és a környezet hatásvizsgálatnak a nemzeti szabályozás általi különválasztása az alapeljárás kimenetele szempontjából irrelevánssá teszi a harmadik, a negyedik és az ötödik kérdést. Az inšpekcia számára e különválasztás igazolja a harmadik, a negyedik és az ötödik kérdés elfogadhatatlanságát. Az ugyanis magában foglalja, hogy a területrendezési határozat vagy a környezeti hatásvizsgálat hibájának nincs hatása az integrált engedély jogszerűségére.
Harmadsorban az Ekologická skládka és a szlovák kormány úgy véli, hogy a negyedik kérdés hipotetikus jellegű. Egyrészt a Najvyšší súd Slovenskej republiky által a 2009. április 6-i határozatban elrendelt ideiglenes intézkedések már semmiféle joghatással nem rendelkeznek. Másrészt e kérdés irreleváns a kérdést előterjesztő bíróság előtt folyamatban lévő eljárás tekintetében, mivel az nem új ideiglenes intézkedések elrendelésére, hanem a vitatott közigazgatási határozatok érvényességére vonatkozik.
Negyedsorban és végezetül az Ekologická skládka azt állítja, hogy az ötödik kérdés ugyancsak hipotetikus, mivel azon határozatra vonatkozik, amelyet a Najvyšší súd Slovenskej republikynek az alapeljárás befejezésekor meg kell hoznia. Emellett e kérdés ugyancsak elfogadhatatlan, mivel a nemzeti alkotmányjog értelmezésére vonatkozik.
E tekintetben emlékeztetni kell arra, hogy az állandó ítélkezési gyakorlat szerint egyedül az alapügyben eljáró és a meghozandó bírósági döntésért felelős nemzeti bíróság feladata az előtte folyamatban lévő ügy sajátosságaira figyelemmel megítélni azt, hogy egyrészt az ítélethozatala szempontjából szükséges-e az előzetes döntéshozatal, másrészt a Bíróság számára feltett kérdések relevánsak-e. Következésképpen, amennyiben a feltett kérdések az uniós jog értelmezésére vonatkoznak, a Bíróság – főszabály szerint – köteles határozatot hozni (a C-169/07. sz. Hartlauer-ügyben 2009. március 10-én hozott ítélet [EBHT 2009., I-1721. o.] 24. pontja és a C-470/11. sz. Garkalns-ügyben 2012. július 19-én hozott ítélet 17. pontja).
Ebből következik, hogy az uniós jogra vonatkozó kérdések releváns voltát vélelmezni kell. A Bíróság csak akkor utasíthatja el a nemzeti bíróságok által előterjesztett kérelmet, ha az uniós jog kért értelmezése nyilvánvalóan semmilyen összefüggésben nincs az alapügy tényállásával vagy tárgyával, ha a probléma hipotetikus jellegű, vagy ha nem állnak a Bíróság rendelkezésére azok a ténybeli vagy jogi elemek, amelyek szükségesek ahhoz, hogy az elé terjesztett kérdésekre hasznos választ adhasson (a C-570/07. és C-571/07. sz., Blanco Pérez és Chao Gómez egyesített ügyekben 2010. június 1-jén hozott ítélet [EBHT 2010., I-4629. o.] 36. pontja, valamint a C-509/10. sz. Geistbeck-ügyben 2012. július 5-én hozott ítélet 48. pontját).
Márpedig a nemzeti jog teljességére vonatkozó érv nem teszi lehetővé annak megállapítását, hogy a kérdést előterjesztő bíróság által hivatkozott uniós jogi rendelkezések semmiféle kapcsolatban nem állnak az alapügyben szereplő jogvitával, annál is inkább, mivel az alkalmazandó nemzeti jogi rendelkezések részben az uniós jogot átültető intézkedések. Ennélfogva ezen érv nem elegendő az előző pontban hivatkozott vélelem megdöntéséhez.
Meg kell tehát állapítani, hogy a szóban forgó irányelvek közvetlen hatályának hivatkozott hiánya nem változtat ezen elemzésen, mivel a Bíróság az EUMSZ 267. cikk értelmében hatáskörrel rendelkezik előzetes döntés meghozatalára az uniós intézmények jogi aktusainak értelmezése tekintetében, függetlenül attól, hogy azok közvetlenül alkalmazandók vagy sem (a C-373/95. sz., Maso és társai ügyben 1997. július 10-én hozott ítélet [EBHT 1997., I-4051. o.] 28. pontja, a C-254/08. sz., Futura Immobiliare és társai ügyben 2009. július 16-án hozott ítélet [EBHT 2009., I-6995. o.] 34. pontja, valamint a C-370/12. sz. Pringle-ügyben 2012. november 27-én hozott ítélet) 89. pontját.. Másfelől ami azon érvet illeti, hogy az alkalmazandó szabályok világos volta miatt az előzetes döntéshozatal iránti kérelem szükségtelen, emlékeztetni kell arra, hogy az EUMSZ 267. cikk minden esetben lehetővé teszi a nemzeti bíróság számára, hogy amennyiben célszerűnek ítéli, az értelmezésre irányuló kérdéseket a Bíróság elé terjessze (lásd ebben az értelemben C-165/09-C-167/09. sz., Stichting Natuur en Milieu és társai egyesített ügyekben 2011. május 26-án hozott ítélet [EBHT 2011., I-4599. o.] 52. pontját és az ott hivatkozott ítélkezési gyakorlatot).
Ami az inšpekcia és az Ekologická skládka által az előzetes döntéshozatal iránti kérelem egésze elfogadhatatlanságának alátámasztására felhozott többi érvet illeti, azok az első kérdés tárgyát illetik, ezért azokat a Bíróság e kérdés vizsgálata során fogja értékelni.
Ami a különböző eljárásoknak a nemzeti jogban való különválasztására vonatkozó érveket illeti, ki kell emelni, hogy a kérdést előterjesztő bíróság e különválasztás nemzeti jogra gyakorolt következményeit tekintve egészen más következtetésre jut, mint az inšpekcia és az Ekologická skládka. Márpedig az EUMSZ 267. cikk alapján megindított eljárás során a Bíróság és a kérdést előterjesztő bíróság hatásköre egyértelműen elkülönül, és a nemzeti jog értelmezésére kizárólag ez utóbbi jogosult (e tekintetben lásd a Bíróság C-295/97. sz. Piaggio-ügyben 1999. június 17-én hozott ítéletének [EBHT 1999., I-3735. o.] 29. pontját és a C-500/06. sz. Corporación Dermoestética ügyben 2008. július 17-én hozott ítéletének [EBHT 2008., I-5785. o.] 21. pontját). Következésképpen az említett érvek nem elegendőek annak bizonyítására, hogy az előterjesztett kérdés nyilvánvalóan nincs összefüggésben a jogvita tényállásával vagy tárgyával.
Ami a negyedik kérdés elfogadhatóságát illeti, az előzetes döntéshozatalra utaló határozatból kitűnik, hogy a Najvyšší súd Slovenskej republiky új ideiglenes intézkedéseket rendelt el az alapügyben szereplő határozatok végrehajtásának felfüggesztése céljából. Ráadásul az Ekologická skládka írásbeli észrevételeiben pontosította, hogy célszerűnek találta keresetet indítani az említett intézkedések ellen. Ilyen körülmények között nem tűnik úgy, hogy a negyedik kérdést hipotetikusnak lehetne tekinteni.
Végül, ami az ötödik kérdés elfogadhatóságát illeti, tény, hogy az Ústavný súd Slovenskej republiky kimondta, hogy a Najvyšší súd Slovenskej republiky megsértette az Ekologická skládka tulajdonhoz való jogát a 2009. május 28-i ítéletével, amely megállapította, hogy az integrált engedélyt az uniós joggal összeegyeztethetetlen körülmények között fogadták el. Mivel a kérdést előterjesztő bíróságnak továbbra is kétségei vannak az alapügyben megtámadott határozatok uniós joggal való összhangját illetően, az ötödik kérdés nem tekinthető pusztán hipotetikus kérdésnek. Másfelől az említett kérdés szövegéből kitűnik, hogy az nem a nemzeti alkotmányjog értelmezésére irányul.
Ennélfogva a kérdést előterjesztő bíróság által előterjesztett kérdéseket elfogadhatónak kell nyilvánítani.
Az első kérdésről
Első kérdésével a kérdést előterjesztő bíróság lényegében arra keres választ, hogy az EUMSZ 267. cikket úgy kell-e értelmezni, hogy valamely nemzeti bíróság hivatalból előzetes döntéshozatal iránti kérelmet terjeszthet a Bíróság elé akkor is, ha az ügyben az első határozatának az érintett tagállam alkotmánybírósága általi hatályon kívül helyezését és visszautalását követően kell határoznia, és a nemzeti szabályozás alapján köteles az alkotmánybíróság jogi álláspontját követni. A kérdést előterjesztő bíróság arra is választ keres, hogy az EUMSZ 267. cikket úgy kell-e értelmezni, hogy ugyanezen nemzeti bíróság köteles a Bírósághoz fordulni akkor is, ha határozatai az alkotmánybíróság előtt a nemzeti alkotmányban vagy valamely nemzetközi egyezményben garantált jogok és szabadságok esetleges megsértésének vizsgálatára korlátozódó keresettel megtámadhatók.
Mindenekelőtt rá kell mutatni, hogy első kérdésével a Najvyšší súd Slovenskej republiky azt is meg kívánja tudni, hogy az uniós jog lehetővé teszi-e számára, hogy eltérjen azon nemzeti szabálytól, amely megtiltja számára, hogy az uniós jog olyan megsértésére vonatkozó jogalapot hozzon fel, amelyre az alapeljárás felei nem hivatkoztak. Mindazonáltal az előzetes döntéshozatalra utaló határozatból kitűnik, hogy e kérdés csupán a 85/337 irányelvet érinti, következésképpen erre vonatkozóan elegendő akkor állást foglalni, ha a harmadik kérdésre adandó válasz alapján úgy tűnik, hogy ezen irányelv alkalmazandó az alapeljárásban.
Az előzetes döntéshozatalra előterjesztett első kérdés egyéb vonatkozásait illetően az állandó ítélkezési gyakorlat szerint az EUMSZ 267. cikk a lehető legszélesebb lehetőséget biztosítja a nemzeti bíróságok számára arra, hogy a Bírósághoz forduljanak, ha azt állapítják meg, hogy az előttük folyamatban lévő ügyben az uniós jog valamely rendelkezésének értelmezésére vagy érvényességére vonatkozó, a Bíróság döntését igénylő kérdés merül fel (a C-348/89. sz. Mecanarte-ügyben 1991. június 27-én hozott ítélet [EBHT 1991., I-3277. o.] 44. pontja és a C-173/09. sz. Elchinov-ügyben 2010. október 5-én hozott ítélet [EBHT 2010., I-8889. o.] 26. pontja).
Az EUMSZ 267. cikk tehát felhatalmazza – adott esetben kötelezi – a nemzeti bíróságokat arra, hogy előzetes döntéshozatal iránti kérelmet terjesszenek elő akkor, amikor e bíróság akár hivatalból, akár a felek kérelmére megállapítja, hogy a jogvita érdeme az e cikk első bekezdésében felsorolt kérdések valamelyikére vonatkozik (a C-261/95. sz. Palmisani-ügyben 1997. július 10-én hozott ítélet [EBHT 1997., I-4025. o.] 20. pontja és a C-104/10. sz. Kelly-ügyben 2011. július 21-én hozott ítélet [EBHT 2011., I-6813. o.] 61. pontja). Ezért az a tény, hogy az alapeljárás felei a kérdést előterjesztő bíróság előtt nem vetettek fel közösségi jogi kérdést, még nem zárja ki, hogy a kérdést előterjesztő bíróság a Bírósághoz forduljon (a 126/80. sz. Salonia-ügyben 1981. június 16-án hozott ítélet [EBHT 1981., 1563. o.] 7. pontja és a C-251/11. sz. Huet-ügyben 2012. március 8-án hozott ítélet 23. pontja).
Ugyanis az előzetes döntéshozatal iránti kérelem bíróságok közötti párbeszéden alapszik, a kérelem előterjesztése teljes mértékben a nemzeti bíróságnak az említett kérelem helytállóságára és szükségességére vonatkozó mérlegelésétől függ (a C-210/06. sz. Cartesio-ügyben 2008. december 16-án hozott ítélet [EBHT 2008., I-9641. o.] 91. pontja és a C-137/08. sz. VB Pénzügyi Lízing ügyben 2010. november 9-én hozott ítélet [EBHT 2010., I-10847. o.] 29. pontja).
Másfelől valamely nemzeti eljárási szabály létezése nem kérdőjelezheti meg a nemzeti bíróságok azon lehetőségét, hogy előzetes döntéshozatal iránti kérelemmel forduljanak a Bírósághoz, amennyiben – akárcsak a jelen ügyben – kétségeik vannak az uniós jog értelmezését illetően (a fent hivatkozott Elchinov-ügyben hozott ítélet 25. pontja és a C-396/09. sz. Interedil-ügyben 2011. október 20-án hozott ítélet [EBHT 2011., I-9915. o.] 35. pontja).
Az olyan nemzeti szabály, amelynek értelmében a magasabb szintű bíróság által tett megállapítások kötik valamely másik nemzeti bíróságot, még nem fosztja meg ez utóbbit attól a lehetőségtől, hogy az e jogi megállapításokkal érintett uniós jogi rendelkezések értelmezésével kapcsolatban kérdéseket terjesszen a Bíróság elé. A nemzeti bíróság szabadon dönthet arról, hogy – amennyiben úgy ítéli meg, hogy a magasabb szintű bíróság által végzett jogi értékelés az uniós joggal ellentétes ítélethez vezetne – a vonatkozó kérdéseket a Bíróság elé terjessze (a C-378/08. sz., ERG és társai ügyben 2010. március 9-én hozott ítélet [EBHT 2010., I-1919. o.] 32. pontja, valamint a fent hivatkozott Elchinov-ügyben hozott ítélet 27. pontja).
Ebben a szakaszban hangsúlyozni kell, hogy az a nemzeti bíróság, amely élt az EUMSZ 267. cikkben részére biztosított lehetőséggel, kötve van az alapügy elbírálásánál a Bíróság által a szóban forgó rendelkezések tekintetében adott értelmezéshez, és adott esetben figyelmen kívül kell hagynia a felsőbb szintű bíróság megállapításait, ha úgy ítéli meg, hogy ezen értelmezésre való figyelemmel azok nem felelnek meg az uniós jognak (a fent hivatkozott Elchinov-ügyben hozott ítélet 30. pontja).
A fenti pontokban kifejtett elvek ugyanúgy érvényesek a kérdést előterjesztő bíróságra az érintett tagállam alkotmánybírósága által kifejezett jogi álláspont tekintetében, ugyanis az állandó ítélkezési gyakorlatból következően nem engedhető meg, hogy a nemzeti jog – akár alkotmányi szintű – rendelkezései hátrányos hatással járjanak az uniós jog egységességére és hatékonyságára (lásd ebben az értelemben a 11/70. sz. Internationale Handelsgesellschaft ügyben 1970. december 17-én hozott ítélet [EBHT 1970., 1125. o.] 3. pontját és a C-409/06. sz. Winner Wetten ügyben 2010. szeptember 8-án hozott ítélet [EBHT 2010., I-8015. o.] 61. pontját). Egyébként a Bíróság már megállapította, hogy a szóban forgó elvek érvényesülnek az alkotmánybíróság és minden egyéb nemzeti bíróság közötti viszonyban (a C-188/10. és C-189/10. sz., Melki és Abdeli egyesített ügyekben 2010. június 22-én hozott ítélet [EBHT 2010., I-5667. o.] 41–45. pontja).
Azon nemzeti szabály tehát, amely kötelezi a Najvyšší súd Slovenskej republikyt, hogy kövesse az Ústavný súd Slovenskej republiky jogi álláspontját, nem akadályozhatja meg a kérdést előterjesztő bíróságot abban, hogy az eljárás során az általa megfelelőnek ítélt időpontban bármikor előzetes döntéshozatal iránti kérelemmel forduljon a Bírósághoz, és adott esetben figyelmen kívül hagyja az Ústavný súd Slovenskej republiky azon értékelését, amely az uniós joggal ellentétesnek bizonyulhat.
Végezetül legfelsőbb bíróságként a Najvyšší súd Slovenskej republiky köteles is előzetes döntéshozatal iránti kérelemmel a Bírósághoz fordulni, ha azt állapítja meg, hogy a jogvita érdeme az EUMSZ 267. cikk első bekezdésében felsorolt, megoldandó kérdések valamelyikére vonatkozik. Azon lehetőség ugyanis, hogy valamely nemzeti bíróság határozatai az érintett tagállam alkotmánybírósága előtt a nemzeti alkotmányban vagy valamely nemzetközi egyezményben garantált jogok és szabadságok esetleges megsértésének vizsgálatára korlátozódó keresettel megtámadhatók, nem teszi lehetővé annak megállapítását, hogy e nemzeti bíróság nem minősül az EUMSZ 267. cikk harmadik bekezdése szerinti olyan bíróságnak, amelynek határozataival szemben a nemzeti jog értelmében nincs jogorvoslati lehetőség.
A fentiek alapján az első kérdésre azt a választ kell adni, hogy az EUMSZ 267. cikket úgy kell értelmezni, hogy a kérdést előterjesztő bírósághoz hasonló nemzeti bíróság hivatalból köteles előzetes döntéshozatal iránti kérelemmel a Bírósághoz fordulni még akkor is, ha az első határozatának az érintett tagállam alkotmánybírósága általi hatályon kívül helyezését követő visszautalás után kell határozatot hoznia, és valamely nemzeti szabály előírja számára, hogy határozatát az alkotmánybíróság által elfogadott jogi álláspontot követve kell meghoznia.
A második kérdésről
Második kérdésével a kérdést előterjesztő bíróság lényegében arra keres választ, hogy a 96/61 irányelvet úgy kell-e értelmezni, mint amely megköveteli, hogy az érintett nyilvánosság a hulladéklerakó engedélyezési eljárásának kezdetétől fogva hozzáférjen az e létesítmény telepítésére vonatkozó területrendezési határozathoz. A kérdést előterjesztő bíróság azt is meg kívánja tudni, hogy e határozat rendelkezésre bocsátásának megtagadását igazolhatja-e az e határozatban állítólagosan szereplő üzleti titkok védelmére való hivatkozás, vagy amennyiben nem igazolható, e megtagadás orvosolható-e az említett határozatnak az érintett nyilvánosság számára a másodfokú közigazgatási eljárásban való hozzáférhető tételével.
Mindenekelőtt meg kell állapítani, hogy az előzetes döntéshozatalra utaló határozatból kitűnik, hogy az alapügyben szereplő létesítmény napi 10 tonnánál többet fogadó vagy 25 ezer tonnánál nagyobb össz-befogadóképességű hulladéklerakó. E létesítmény tehát a 96/61 irányelv hatálya alá tartozik, ahogyan az kitűnik az irányelv 1. cikkének és az irányelv I. melléklete 5.4. pontjának együttes olvasatából.
Az irányelv 15. cikke előírja a nyilvánosság részvételét az új létesítmények engedélyezésére irányuló eljárásban, és pontosítja, hogy e részvétel az említett irányelv V. mellékletében előírt feltételek mellett történik. E melléklet előírja, hogy a nyilvánossággal közölni kell többek között a releváns információk szolgáltatásáért felelős hatóságok adatait, valamint a releváns információk rendelkezésre bocsátásának idejét és helyét.
A nyilvánosság részvételére vonatkozó e szabályokat az Århusi Egyezmény rendelkezéseinek fényében és azokra tekintettel kell értelmezni, amellyel – amint az a 96/61 irányelvet részben módosító 2003/35 irányelv (5) preambulumbekezdéséből is következik – az uniós jogot „megfelelően össze kell hangolni” (a C-115/09. sz., Bund für Umwelt und Naturschutz Deutschland, Landesverband Nordrhein-Westfalen ügyben 2011. május 12-én hozott ítélet [EBHT 2011., I-3673. o.] 41. pontja). Márpedig az említett egyezmény 6. cikkének (6) bekezdése kimondja, hogy a nyilvánosságnak lehetőséget kell biztosítani az említett egyezmény 1. mellékletében szereplő tevékenységek engedélyezésére vonatkozó döntéshozatali eljárás szempontjából releváns információkhoz való hozzáférésre, ideértve a napi 10 tonnánál többet fogadó vagy 25 ezer tonnánál nagyobb össz-befogadóképességű hulladéklerakókra vonatkozó információkat.
Ennélfogva a 96/61 irányelvben szereplő engedélyezési eljárással érintett nyilvánosságnak főszabály szerint hozzá kell férnie az említett eljárásra vonatkozó összes releváns információhoz.
Az előzetes döntéshozatalra utaló határozatból és a Bíróság elé terjesztett iratokból kitűnik, hogy az alapügyben szereplő létesítmény telepítésére vonatkozó területrendezési határozat azon intézkedések egyike, amelyek alapján elfogadják az e létesítmény engedélyezésére vagy engedélyezésének megtagadására vonatkozó határozatot, és amely a projekt környezetre gyakorolt hatásaira, az üzemeltető számára e hatások csökkentése érdekében előírt feltételekre, a területrendezési eljárásban részt vevő felek által felhozott ellenérvekre, valamint a hatáskörrel rendelkező hatóság által a területrendezési határozat kibocsátásakor hozott döntések indokaira vonatkozó információkat tartalmaz. Ráadásul az alkalmazandó nemzeti szabályok előírják, hogy a területrendezési határozatot csatolni kell a hatáskörrel rendelkező hatóságnak küldött, engedély iránti kérelemhez. Ebből következik, hogy a területrendezési határozatot a 96/61 irányelv V. melléklete értelmében releváns információkat tartalmazónak kell tekinteni, és ahhoz az érintett nyilvánosság számára főszabály szerint hozzáférést kell biztosítani az említett létesítmény engedélyezésére vonatkozó eljárásban.
A 96/61 irányelv 15. cikkének (4) bekezdéséből az következik, hogy a nyilvánosság részvétele a 90/313 irányelv 3. cikkének (2) és (3) bekezdésében előírt esetekben korlátozható. Az alapügy tényállásának időpontjában azonban a 90/313 irányelvet hatályon kívül helyezte és felváltotta a 2003/4 irányelv. Az utóbbi irányelvhez mellékelt megfelelési táblázatra, az uniós jognak az Århusi Egyezménnyel való összehangolására vonatkozó kötelezettségre és a 96/61 irányelv 15. cikkének a környezetszennyezés integrált megelőzéséről és csökkentéséről szóló, 2008. január 15-i 2008/1/EK európai parlamenti és tanácsi irányelvben (HL L 24., 8. o.) történő későbbi kodifikálásakor elfogadott szövegére tekintettel azonban meg kell állapítani, hogy a 96/61 irányelv 15. cikkének (4) bekezdését úgy kell értelmezni, mint amely a 2003/4 irányelv 4. cikkének (1), (2) és (4) bekezdésében szereplő korlátozásokra utal.
Az említett 4. cikk (2) bekezdése első albekezdésének d) pontja értelmében a tagállamok előírhatják a környezeti információ kérésének visszautasítását, ha az információ közzététele üzleti titkot vagy üzemi titkot sértene, amennyiben e jelleget nemzeti vagy közösségi jogszabály írja elő a jogos gazdasági érdekek védelme céljából.
Ugyanakkor többek között a 96/61 irányelvben szereplő tevékenységek némelyike helyének jelentőségére tekintettel, valamint ahogyan az a jelen ítélet 79. pontjából kitűnik, nem ez a helyzet azon határozat esetében, amelyben valamely hatóság az alkalmazandó területrendezési szabályokra tekintettel az ezen irányelv hatálya alá tartozó létesítmény telepítését engedélyezi.
Még ha feltételezzük is, hogy nem kizárt, hogy a területrendezési határozat indokolásában szereplő bizonyos adatok kivételesen bizalmas üzleti vagy üzemi információnak minősüljenek, a jelen ügyben egyértelmű, hogy az ilyen információk bizalmas jellegének védelmét a 2003/4 irányelv 4. cikke (4) bekezdésének megsértésével biztosították, amikor a nyilvánosságtól megtagadták az alapügyben szereplő létesítmény telepítésére vonatkozó területrendezési határozathoz való minden, akár csak részleges hozzáférést.
Ebből következik, hogy az alapügyben szereplő létesítmény telepítésére vonatkozó területrendezési határozatnak az érintett nyilvánosság számára az elsőfokú közigazgatási eljárásban való hozzáférhetővé tételének megtagadását nem igazolta a 96/61 irányelv 15. cikkének (4) bekezdésében szereplő kivétel. A kérdést előterjesztő bíróságnak ezért meg kell vizsgálnia, hogy az e határozathoz való, az érintett nyilvánosság számára a másodfokú közigazgatási eljárásban lehetővé tett hozzáférés elegendő-e az elsőfokú közigazgatási eljárás hibájának és adott esetben a 96/61 irányelv 15. cikke megsértésének orvoslásához.
Az e területre vonatkozó uniós szabályozás hiányában a jogalanyok uniós jogból származó jogainak a védelmét biztosító eljárási szabályok a tagállamok eljárási autonómiájának elve alapján minden egyes tagállam belső jogrendjébe tartoznak, azzal a feltétellel azonban, hogy azok nem lehetnek kedvezőtlenebbek, mint a hasonló jellegű belső esetekre vonatkozók (az egyenértékűség elve), és nem tehetik gyakorlatilag lehetetlenné vagy rendkívül nehézzé az uniós jogrend által biztosított jogok gyakorlását (a tényleges érvényesülés elve) (a C-312/93. sz. Peterbroeck-ügyben 1995. december 14-én hozott ítélet [EBHT 1995., I-4599. o.] 12. pontja, valamint a C-378/10. sz. VALE-ügyben 2012. július 12-én hozott ítélet 48. pontja és az ott hivatkozott ítélkezési gyakorlat).
Az egyenértékűség elvét illetően meg kell állapítani, hogy az megköveteli, hogy a jogorvoslatokra alkalmazandó szabályok összessége, beleértve az előírt határidőket, különbségtétel nélkül vonatkozzon az uniós jog és a belső jog megsértésén alapuló jogorvoslatokra (lásd többek között a C-591/10. sz. Littlewoods Retail és társai ügyben 2012. július 19-én hozott ítélet 31. pontját, valamint a C-249/11. sz. Byankov-ügyben 2012. október 4-én hozott ítélet 70. pontját). A nemzeti bíróság feladata tehát annak megvizsgálása, hogy a nemzeti jog lehetővé teszi-e hasonló jellegű belső jogi jogsértések orvoslását a másodfokú közigazgatási eljárásban.
Ami a tényleges érvényesülés elvét illeti, noha a közösségi joggal nem összeegyeztethetetlen, hogy az alkalmazandó nemzeti szabályok bizonyos esetekben lehetővé tegyék egyes, a közösségi jogra tekintettel szabálytalan műveletek vagy aktusok szabályossá tételét, ennek az a feltétele, hogy ne biztosítson lehetőséget arra, hogy az érdekeltek megkerüljék az uniós jog szabályait vagy kivonják magukat azok alkalmazása alól, valamint hogy e lehetőség kivételes jellegű maradjon (a C-215/06. sz., Bizottság kontra Írország ügyben 2008. július 3-án hozott ítélet [EBHT 2008., I-4911. o.] 57. pontja).
E tekintetben hangsúlyozni kell, hogy a 96/61 irányelv 15. cikke előírja a tagállamok számára annak biztosítását, hogy az érintett nyilvánosság kellő időben hatékony lehetőséget kapjon a létesítmény engedélyezési eljárásában való részvételre. E rendelkezést az említett irányelv (23) preambulumbekezdésének fényében kell értelmezni, amely szerint a nyilvánosságnak biztosítani kell bármilyen döntést megelőzően az információhoz való hozzájutást az új létesítményekkel kapcsolatos engedélykérelmekre vonatkozóan, és az Århusi Egyezmény 6. cikke fényében, amely előírja egyrészt, hogy a nyilvánosság részvétele az eljárás megkezdésekor kezdődik, vagyis akkor, amikor még minden lehetőség nyitott és valódi befolyásolásra van lehetőség, másrészt a nyilvánosságnak hozzáférést kell biztosítani a releváns információkhoz, amint azok rendelkezésre állnak. Ebből következik, hogy az érintett nyilvánosság számára minden releváns információnak rendelkezésre kell állnia az elsőfokú közigazgatási eljárás szakaszában, az elsőfokú határozat meghozatala előtt, amennyiben ezen információk az eljárásnak ebben a szakaszában rendelkezésre állnak.
Ami azt a kérdést illeti, hogy a tényleges érvényesülés elvével összeegyeztethetetlen-e az eljárás másodfokon történő szabályossá tétele azon dokumentumok nyilvánosság számára való hozzáférhetővé tétele révén, amelyek az elsőfokú közigazgatási eljárásban nem voltak hozzáférhetők, a kérdést előterjesztő bíróság által továbbított adatokból az tűnik ki, hogy az alkalmazandó nemzeti szabályozás szerint a másodfokú közigazgatási szerv megváltoztathatja az elsőfokú közigazgatási határozatot. Mindazonáltal a kérdést előterjesztő bíróság feladata annak megvizsgálása, hogy egyrészt a másodfokú közigazgatási eljárásban minden választási lehetőség és megoldás nyitott volt-e a 96/61 irányelv 15. cikkének az Århusi Egyezmény 6. cikkének (4) bekezdésére tekintettel értelmezett (1) bekezdése értelmében, másrészt az eljárás e szakaszban történő szabályossá tétele a releváns iratoknak a nyilvánosság számára való hozzáférhetővé tétele révén lehetővé teszi-e az említett nyilvánosság számára, hogy valódi befolyással legyen a döntéshozatali eljárás kimenetelére.
Következésképpen a tényleges érvényesülés elvével nem összeegyeztethetetlen, hogy az alapügyben szereplő területrendezési határozat az érintett nyilvánosság számára való hozzáférhetővé tételének az elsőfokú közigazgatási eljárásban való indokolatlan megtagadását orvosolni lehessen a másodfokú közigazgatási eljárásban, feltéve hogy még minden lehetőség és megoldás nyitott, és az eljárás e szakaszban történő szabályossá tétele lehetővé teszi az érintett nyilvánosság számára, hogy tényleges befolyást gyakoroljon a döntéshozatali eljárás kimenetelére; mindennek megvizsgálása a nemzeti bíróság feladata.
Ennélfogva a második kérdésre azt a választ kell adni, hogy a 96/61 irányelvet úgy kell értelmezni, hogy az:
előírja, hogy az érintett nyilvánosságnak az érintett létesítmény engedélyezési eljárásának kezdetétől fogva hozzá kell férnie az alapügyben szereplőhöz hasonló területrendezési határozathoz;
nem teszi lehetővé a hatáskörrel rendelkező nemzeti hatóságok számára, hogy jogos gazdasági érdekek védelme céljából, üzleti vagy üzemi adatok bizalmas jellegének a nemzeti jogban vagy az uniós jogban előírt védelmére hivatkozva megtagadja az érintett nyilvánosságtól az ilyen határozathoz való hozzáférést; és
azzal nem összeegyeztethetetlen, hogy az alapügyben szereplőhöz hasonló területrendezési határozat az érintett nyilvánosság számára való hozzáférhetővé tételének az elsőfokú közigazgatási eljárásban való indokolatlan megtagadását orvosolni lehessen a másodfokú közigazgatási eljárásban, feltéve hogy még minden lehetőség és megoldás nyitott, továbbá az eljárás e szakaszban történő szabályossá tétele lehetővé teszi az érintett nyilvánosság számára, hogy tényleges befolyást gyakoroljon a döntéshozatali eljárás kimenetelére; mindennek megvizsgálása a nemzeti bíróság feladata.
A harmadik kérdésről
Harmadik kérdésével a kérdést előterjesztő bíróság lényegében arra keres választ, hogy a 85/337 irányelvvel összeegyeztethetetlen-e, hogy valamely projekt környezetre gyakorolt hatásainak vizsgálatáról szóló vélemény érvényességét jogszerűen meg lehessen hosszabbítani, évekkel e vélemény elfogadása után, és az irányelv előírja-e ebben az esetben az említett projekt környezetre gyakorolt hatásainak újabb vizsgálatát.
E tekintetben mind az inšpekcia, mind a szlovák kormány azt állítja, hogy a 85/337 irányelv ratione temporis nem alkalmazandó a kérdést előterjesztő bíróság által felvázolt helyzetre.
Az állandó ítélkezési gyakorlatból az következik, hogy azon alapelv, amely szerint a környezetre várhatóan jelentős hatást gyakorló projektek esetén környezeti hatásvizsgálatot kell végezni, nem alkalmazandó az olyan esetekben, amikor a projekt engedélyezésére vonatkozó kérelem hivatalos benyújtásának időpontja megelőzi a 85/337 irányelv átültetésére nyitva álló határidő lejártának időpontját (a C-431/92. sz., Bizottság kontra Németország ügyben 1995. augusztus 11-én hozott ítélet [EBHT 1995., I-2189. o.] 29. és 32. pontja, valamint a C-81/96. sz. Gedeputeerde Staten van Noord-Holland ügyben 1998. június 18-án hozott ítélet [EBHT 1998., I-3923. o.] 23. pontja).
Ezen irányelv ugyanis nagyrészt nagyobb terjedelmű projekteket érint, amelyek végrehajtása nagyon gyakran hosszú időt vesz igénybe. Nem lenne tehát célszerű, hogy azokat az eljárásokat, amelyek már nemzeti szinten is összetettek, és amelyeket már az irányelv átültetésére nyitva álló határidő letelte előtt kezdeményeztek, az irányelv speciális követelményeivel tovább terheljék és késleltessék, és a már kialakult helyzetet megváltoztassák (a fent hivatkozott Gedeputeerde Staten van Noord-Holland ügyben hozott ítélet 24. pontja).
A jelen esetben a Bíróság elé terjesztett iratokból kitűnik, hogy az üzemeltetőnek az alapügyben szereplő hulladéklerakó megvalósításának engedélyezése érdekében tett lépései 1998. december 16-án kezdődtek, az említett projekt környezetre gyakorolt hatásainak vizsgálata iránti kérelem benyújtásával. Márpedig a Cseh Köztársaság, az Észt Köztársaság, a Ciprusi Köztársaság, a Lett Köztársaság, a Litván Köztársaság, a Magyar Köztársaság, a Máltai Köztársaság, a Lengyel Köztársaság, a Szlovén Köztársaság és a Szlovák Köztársaság csatlakozásának feltételeiről, valamint az Európai Unió alapját képező szerződések kiigazításáról szóló okmány (HL 2003. L 236., 33. o.; a továbbiakban: csatlakozási okmány) 2. cikke értelmében a 85/337 irányelvet a Szlovák Köztársaságnak e tagállam csatlakozásának időpontjától, vagyis 2004. május 1-jétől kezdődően alkalmaznia kellett.
Mindazonáltal rá kell mutatni, hogy az alapügyben szereplő hulladéklerakó megvalósítására vonatkozó engedélynek a szlovák közigazgatás általi kiadása három egymást követő eljárás lefolytatását igényelte, amelyek mindegyike határozat meghozatalával zárult.
Az üzemeltetőnek az első két eljárásra vonatkozó kérelmeit 1998. december 16-án, illetve 2002. augusztus 7-én nyújtották be, vagyis a 85/337 irányelv átültetésére előírt határidő lejárta előtt. Ezzel szemben az integrált engedély iránti kérelmet 2007. szeptember 25-én nyújtották be, vagyis e határidő lejárta után. Ennélfogva azt kell eldönteni, hogy az első két kérelem benyújtását úgy lehet-e tekinteni, mint amely a jelen ítélet 94. pontjában hivatkozott ítélkezési gyakorlat értelmében az engedélyezés iránti eljárás hivatalos megindítását jelenti.
E tekintetben először is meg kell állapítani, hogy az eljárás első két szakaszában benyújtott kérelmek nem tévesztendők össze az engedélyezési eljárás hivatalos megindítására nem alkalmas informális kapcsolatfelvétellel (lásd ebben az értelemben a fent hivatkozott Bizottság kontra Németország ügyben hozott ítélet 32. pontját).
Ezt követően hangsúlyozni kell, hogy az 1999-ben elvégzett környezeti hatástanulmányt az integrált engedélyben szereplő hulladéklerakó megvalósítása céljából végezték el. Az eljárás további szakasza, többek között az építési engedély kibocsátása, ezen a hatástanulmányon alapul. Ahogyan arra a főtanácsnok indítványának 115. pontjában rámutatott, annak, hogy a szlovák jog szerint a környezeti hatásokat a tulajdonképpeni engedélyezési eljárástól elkülönítve vizsgálják, nem kellene a 85/337 irányelv időbeli hatályát kiterjesztenie.
Emellett a jelen ítélet 79. pontjában szereplő megállapításokból kitűnik, hogy az alapügyben szereplő hulladéklerakó telepítésére vonatkozó területrendezési határozat elengedhetetlen lépés ahhoz, hogy az üzemeltető számára engedélyezzék a szóban forgó hulladéklerakó létrehozását. E határozat számos feltételt ír elő, amelyeket az üzemeltetőnek a projekt megvalósítása során tiszteletben kell tartania.
Márpedig valamely hasonló eljárás vizsgálata során a Bíróság megállapította, hogy a környezeti hatástanulmányt előíró irányelv időbeli alkalmazásának meghatározásához azon időpontot kell figyelembe venni, amikor a projektet hivatalosan bemutatták, mivel a projekt vizsgálatának különböző szakaszai annyira összefonódnak, hogy egyetlen összetett műveletet alkotnak (a C-209/04. sz., Bizottság kontra Ausztria ügyben 2006. március 23-án hozott ítélet [EBHT 2006., I-2755. o.] 58. pontja).
Végül az állandó ítélkezési gyakorlatból kitűnik, hogy a 85/337 irányelv értelmében vett engedélyt több különálló határozat is alkothatja, ha a projekt megvalósítása céljából a projektgazda számára a munkálatok megkezdését engedélyező nemzeti eljárás több szakaszból áll (lásd ebben az értelemben a C-201/02. sz. Wells-ügyben 2004. január 7-én hozott ítélet [EBHT 2004., I-723. o.] 52. pontját és a C-508/03. sz., Bizottság kontra Egyesült Királyság ügyben 2006. május 4-én hozott ítélet [EBHT 2006., I-3969. o.] 102. pontját). Ebből következik, hogy ebben az esetben a projekt engedélyezése iránti kérelem hivatalos benyújtása időpontjának azt a napot kell tekinteni, amikor a projektgazda benyújtotta a projekt első szakaszának megkezdése iránti kérelmet.
A fenti megfontolásokból következik, hogy a szóban forgó hulladéklerakó engedélyezése iránti kérelem hivatalos benyújtásának időpontja megelőzi a 85/337 irányelv átültetésére előírt határidő lejártát. Következésképpen az ezen irányelvből eredő kötelezettségek nem alkalmazandóak e projektre, így a harmadik kérdésre nem szükséges választ adni.
A negyedik kérdésről
Negyedik kérdésével a kérdést előterjesztő bíróság lényegében azt kívánja megtudni, hogy a 96/61 irányelvnek az Århusi Egyezmény 6. és 9. cikkével összefüggésben értelmezett 1. cikkét és 15a. cikkét úgy kell-e értelmezni, hogy az ezen irányelv 15a. cikkében szereplő jogorvoslati eljárás keretében az érintett nyilvánosság számára lehetőséget kell biztosítani arra, hogy a bíróságtól vagy a törvény értelmében létrehozott, hatáskörrel rendelkező független és pártatlan testülettől az említett irányelv 4. cikke szerinti engedélynek a végleges döntés meghozataláig való felfüggesztését kérje.
A tagállamok az eljárási önállóságuk alapján, valamint az egyenértékűség elvének és a tényleges érvényesülés elvének a betartására is figyelemmel mozgástérrel rendelkeznek az Århusi Egyezmény 9. cikkének és a 96/61 irányelv 15a. cikkének a végrehajtását illetően. Az ő feladatuk különösen meghatározni azt, hogy mely bíróság vagy törvény értelmében létrehozott más független és pártatlan testület rendelkezik hatáskörrel az e rendelkezésben említett jogorvoslat elbírálására, és milyen eljárási módszerek szerint, feltéve hogy a fent említett rendelkezéseket betartották (lásd analógia útján a C-128/09-C-131/09., C-134/09. és C-135/09. sz., Boxus és társai egyesített ügyekben 2011. október 18-án hozott ítélet [EBHT 2011., I-9711. o.] 52. pontját).
Másfelől az állandó ítélkezési gyakorlatból az következik, hogy az uniós jog szerint megítélendő jogvitában eljáró nemzeti bíróságnak az uniós jog alapján felhívott jogok létezésére vonatkozóan meghozandó határozat teljes hatékonysága érdekében lehetősége kell, hogy legyen ideiglenes intézkedések elrendelésére (lásd a C-213/89. sz., Factortame és társai ügyben 1990. június 19-én hozott ítélet [EBHT 1990., I-2433. o.] 21. pontját, valamint a C-432/05. sz. Unibet-ügyben 2007. március 13-án hozott ítélet [EBHT 2007., I-2271. o.] 67. pontját).
Hozzá kell tenni, hogy a 96/61 irányelv 15a. cikkében biztosított jogorvoslathoz való jog gyakorlását ezen irányelv céljára tekintettel kell értelmezni. A Bíróság már kimondta, hogy e cél, amint azt az említett irányelv 1. cikke meghatározza, a környezetszennyezés integrált megelőzése és csökkentése az I. mellékletben felsorolt tevékenységekből származó szennyező anyagok kibocsátásának megelőzésére vagy a levegőbe, vízbe vagy a talajba történő kibocsátások csökkentésére irányuló intézkedések végrehajtása által, a környezet magas szintű védelme érdekében (a C-473/07. sz., Association nationale pour la protection des eaux et rivières és OABA ügyben 2009. január 22-én hozott ítélet [EBHT 2009., I-319. o.] 25. pontja és a C-585/10. sz. Møller-ügyben 2011. december 15-én hozott ítélet [EBHT 2011., I-13407. o.] 29. pontja).
Márpedig a 96/61 irányelv 15a. cikkében szereplő jogorvoslat igénybevétele nem tenné lehetővé az említett szennyezés hatékony megelőzését, ha nem volna elkerülhető, hogy az esetlegesen ezen irányelv megsértésével kiadott engedéllyel rendelkező létesítmény működése az említett engedély jogszerűségére vonatkozó végleges határozat meghozataláig folytatódjon. Ebből következik, hogy az említett 15a. cikkben szereplő jogorvoslathoz való jog hatékonyságának biztosítása megköveteli, hogy az érintett nyilvánosságnak joga legyen az ezen szennyezések megelőzésére szolgáló ideiglenes intézkedések elrendelését, adott esetben a vitatott engedély átmeneti felfüggesztését kérni a bíróságtól vagy a törvény értelmében létrehozott, hatáskörrel rendelkező független és pártatlan testülettől.
A fentiek alapján a negyedik kérdésre azt a választ kell adni, hogy a 96/61 irányelv 15a. cikkét úgy kell értelmezni, hogy az e rendelkezésben szereplő jogorvoslati eljárás keretében az érintett nyilvánosság számára lehetőséget kell biztosítani arra, hogy a bíróságtól vagy a törvény értelmében létrehozott, hatáskörrel rendelkező független és pártatlan testülettől az említett irányelv 4. cikke szerinti engedélynek a végleges döntés meghozataláig való felfüggesztését kérje.
Az ötödik kérdésről
Ötödik kérdésével a kérdést előterjesztő bíróság lényegében arra keres választ, hogy valamely nemzeti bíróságnak a 96/61 irányelv 15a. cikkéből, valamint az Århusi Egyezmény 9. cikkének (2) bekezdéséből és (4) bekezdéséből eredő kötelezettségek végrehajtására irányuló nemzeti eljárásban hozott, az említett irányelv rendelkezéseinek megsértésével kiadott engedélyt megsemmisítő határozata jelentheti-e az Európai Unió Alapjogi Chartájának 17. cikkében szereplő tulajdonhoz való jog sérelmét.
Ahogyan arra a főtanácsnok indítványának 182–184. pontjában rámutatott, a 96/61 irányelvben előírt feltételek az ezen irányelv hatálya alá tartozó létesítménnyel kapcsolatos területeken korlátozzák a tulajdonhoz való jog gyakorlását.
Mindazonáltal a tulajdonhoz való jog nem korlátlan jogosultságként ölt testet, hanem a társadalomban betöltött szerepe függvényében kell értékelni. Következésképpen a tulajdonhoz való jog gyakorlása korlátozásnak vethető alá, azzal a feltétellel, hogy ezen korlátozások ténylegesen az Unió által elérni kívánt közérdekű céloknak felelnek meg, és a kitűzött cél vonatkozásában nem jelentenek aránytalan és elviselhetetlen beavatkozást, amely épp az ily módon biztosított jog tartalmát veszélyeztetné (a C-402/05. P. és C-415/05. P. sz., Kadi és Al Barakaat International Foundation kontra Tanács és Bizottság egyesített ügyekben 2008. szeptember 3-án hozott ítélet [EBHT 2008., I-6351. o.] 355. pontja, valamint a C-379/08. és a C-380/08. sz., ERG és társai egyesített ügyekben 2010. március 9-én hozott ítélet [EBHT 2010., I-2007. o.] 80. pontja).
Ami a fent említett közérdekű célokat illeti, szintén állandó ítélkezési gyakorlat, hogy a környezetvédelem e célok között szerepel, így az alkalmas a tulajdonhoz való jog korlátozásának igazolására (lásd a 240/83. sz. ADBHU-ügyben 1985. február 7-én hozott ítélet [EBHT 1985., 531. o.] 13. pontját; a 302/86. sz., Bizottság kontra Dánia ügyben 1988. szeptember 20-án hozott ítélet [EBHT 1988., 4607. o.] 8. pontját; a C-213/96. sz. Outokumpu-ügyben 1998. április 2-án hozott ítélet [EBHT 1998., I-1777. o.] 32. pontját, valamint a fent hivatkozott ERG és társai egyesített ügyekben 2010. március 9-én hozott ítélet 81. pontját).
Ami a tulajdonhoz való jog szóban forgó korlátozásának arányosságát illeti, elegendő megállapítani, hogy a 96/61 irányelv egyensúlyt teremt az e jog által támasztott, valamint a környezet védelméhez kapcsolódó követelmények között.
Következésképpen az ötödik kérdésre azt a választ kell adni, hogy valamely nemzeti bíróságnak a 96/61 irányelv 15a. cikkéből, valamint az Århusi Egyezmény 9. cikkének (2) bekezdéséből és (4) bekezdéséből eredő kötelezettségek végrehajtására irányuló nemzeti eljárásban hozott, az említett irányelv rendelkezéseinek megsértésével kiadott engedélyt megsemmisítő határozata önmagában nem jelenti az Európai Unió Alapjogi Chartájának 17. cikkében szereplő tulajdonhoz való jog megsértését.
A költségekről
Mivel ez az eljárás az alapeljárásban részt vevő felek számára a kérdést előterjesztő bíróság előtt folyamatban lévő eljárás egy szakaszát képezi, ez a bíróság dönt a költségekről. Az észrevételeknek a Bíróság elé terjesztésével kapcsolatban felmerült költségek, az említett felek költségeinek kivételével, nem téríthetők meg.
A fenti indokok alapján a Bíróság (nagytanács) a következőképpen határozott:
Az EUMSZ 267. cikket úgy kell értelmezni, hogy a kérdést előterjesztő bírósághoz hasonló nemzeti bíróság hivatalból köteles előzetes döntéshozatal iránti kérelemmel fordulni az Európai Unió Bíróságához még akkor is, ha az első határozatának az érintett tagállam alkotmánybírósága általi hatályon kívül helyezését követő visszautalás után kell határozatot hoznia, és valamely nemzeti szabály előírja számára, hogy határozatát az alkotmánybíróság által elfogadott jogi álláspontot követve kell meghoznia.
A 2006. január 18-i 166/2006/EK európai parlamenti és tanácsi rendelettel módosított, a környezetszennyezés integrált megelőzéséről és csökkentéséről szóló, 1996. szeptember 24-i 96/61/EK tanácsi irányelvet úgy kell értelmezni, hogy az:
előírja, hogy az érintett nyilvánosságnak az érintett létesítmény engedélyezési eljárásának kezdetétől fogva hozzá kell férnie az alapügyben szereplőhöz hasonló területrendezési határozathoz;
nem teszi lehetővé a hatáskörrel rendelkező nemzeti hatóságok számára, hogy jogos gazdasági érdekek védelme céljából, üzleti vagy üzemi adatok bizalmas jellegének a nemzeti jogban vagy az uniós jogban előírt védelmére hivatkozva megtagadja az érintett nyilvánosságtól az ilyen határozathoz való hozzáférést; és
azzal nem összeegyeztethetetlen, hogy az alapügyben szereplőhöz hasonló területrendezési határozat az érintett nyilvánosság számára való hozzáférhetővé tételének az elsőfokú közigazgatási eljárásban való indokolatlan megtagadását orvosolni lehessen a másodfokú közigazgatási eljárásban, feltéve hogy még minden lehetőség és megoldás nyitott, és az eljárás e szakaszban történő szabályossá tétele lehetővé teszi az érintett nyilvánosság számára, hogy tényleges befolyást gyakoroljon a döntéshozatali eljárás kimenetelére; mindennek megvizsgálása a nemzeti bíróság feladata.
A 166/2006 rendelettel módosított 96/61 irányelv 15a. cikkét úgy kell értelmezni, hogy az e rendelkezésben szereplő jogorvoslati eljárás keretében az érintett nyilvánosság számára lehetőséget kell biztosítani arra, hogy a bíróságtól vagy a törvény értelmében létrehozott, hatáskörrel rendelkező független és pártatlan testülettől az említett irányelv 4. cikke szerinti engedélynek a végleges döntés meghozataláig való felfüggesztését kérje.
Valamely nemzeti bíróságnak a 166/2006 rendelettel módosított 96/61 irányelv 15a. cikkéből, valamint a környezeti ügyekben az információhoz való hozzáférésről, a nyilvánosságnak a döntéshozatalban történő részvételéről és az igazságszolgáltatáshoz való jog biztosításáról szóló, 1998. június 25-én aláírt és az Európai Közösség nevében a 2005. február 17-i 2005/370/EK tanácsi határozattal jóváhagyott Århusi Egyezmény 9. cikkének (2) bekezdéséből és (4) bekezdéséből eredő kötelezettségek végrehajtására irányuló nemzeti eljárásban hozott, az említett irányelv rendelkezéseinek megsértésével kiadott engedélyt megsemmisítő határozata önmagában nem jelenti az Európai Unió Alapjogi Chartájának 17. cikkében szereplő tulajdonhoz való jog megsértését.
C‑80/12. sz. ügy
Felixstowe Dock and Railway Company Ltd,
Savers Health and Beauty Ltd,
Walton Container Terminal Ltd,
WPCS (UK) Finance Ltd,
AS Watson Card Services (UK) Ltd,
Hutchison Whampoa (Europe) Ltd,
Kruidvat UK Ltd,
Superdrug Stores plc
kontra
The Commissioners for Her Majesty’s Revenue and Customs
(a First‑Tier Tribunal [Tax Chamber] [Egyesült Királyság] által benyújtott előzetes döntéshozatal iránti kérelem)
Az EK 43. cikk és EK 48. cikk értelmezése — A letelepedés szabadsága — Adójogszabályok — Társasági adó — Adókedvezmény — Cégcsoportkedvezmény iránti konzorciumi kérelem (konzorciumkedvezmény) — Az egyik konzorciumhoz tartozó társaság veszteségeinek egy másik, az ugyancsak a konzorcium tagjának minősülő »kapocstársaság cégcsoportjához tartozó társaságnak való belföldi átadását kizáró nemzeti szabályozás — A kapocstársasággal szemben támasztott illetőségi követelmény — A székhely szerinti hátrányos megkülönböztetés — Harmadik országban található legfelső szintű anyavállalat — Harmadik országokon átívelő társasági kapcsolatok”
I – Bevezetés
.
Az Egyesült Királyságban egy társaság adójogi szempontból átcsoportosíthatja a veszteségeit az olyan másik társasághoz, amelyhez meghatározott társasági kapcsolat fűzi. A First‑Tier Tribunal (Tax Chamber) szóban forgó előzetes döntéshozatal iránti kérelme elsősorban azzal a kérdéssel foglalkozik, hogy az uniós jog értelmében a letelepedés szabadságának korlátozása valósul‑e meg akkor, ha nincs lehetőség e veszteségek ilyen átadására abban az esetben, ha a i. veszteségeket elszenvedő társaság és az ii. átvevő társaság közötti kapcsolatot képező társaság valamely másik tagállamban rendelkezik illetőséggel. A kérdést előterjesztő bíróság azt is kérdezi továbbá, hogy az uniós jog értelmében eltér‑e a helyzet akkor, ha a társaságok közötti kapcsolat harmadik országok társaságain keresztül áll fenn.
.
A csoportos adókedvezmény egyesült királyságbeli rendszere cégcsoporton ( 2 ) és/vagy konzorciumon ( 3 ) belül lehetővé teszi a veszteségek különböző társaságok közötti átadását, lehetővé téve ezáltal ezen veszteségek adójogi szempontból optimális felhasználását, anélkül mindazonáltal, hogy a csoport vagy a konzorcium adózási szempontból teljes gazdasági egységbe olvadna. ( 4 )
.
A Bíróság ismét azzal a kérdéssel foglalkozik, hogy bizonyos adóalanyoknak az Egyesült Királyságban fennálló csoportos adókedvezményre vonatkozó rendszerből történő kizárása összeegyeztethető‑e a letelepedés szabadságával. Az ICI‑ügyben a cégcsoportkedvezmény‑rendszerből való kizárás belföldi, főként külföldi leányvállalatokat működtető holdingcéget érintett, a Marks & Spencer ügy külföldi leányvállalatokkal foglalkozott, és a Philips Electronics UK ügy a valamely másik tagállamban illetőséggel rendelkező társaság egyesült királysági állandó telephelyével. ( 5 )
.
A jelen ügyben első látásra az a tény tűnik újdonságnak, hogy a társaságok közötti kapcsolatok harmadik országokon keresztül húzódnak, valamint hogy a legfelső szintű anyavállalat ( 6 ) harmadik országban rendelkezik illetőséggel. Végső soron mindazonáltal e kérdés a jelen ügyben nem lehet döntő az Egyesült Királyság joga uniós joggal való összeegyeztethetőségének értékelése szempontjából.
.
Ezen túlmenően az, hogy felvetődik‑e uniós jogi kérdés, részben azon tárgyi előfeltételtől függ, hogy az Egyesült Királyságban érvényesül‑e olyan gyakorlat, amelynek értelmében főszabály szerint díjat fizetnek a veszteségek társaságok közötti átadásakor. Ez azért van, mert a jelen ügy azon a feltételezésen alapul, hogy az átadó társaságot hátrány éri akkor, ha nem részesülhet díjazásban veszteségeinek az átvevő társaságok részére való átadásakor. Ilyen gazdasági hátrány csak akkor merül fel, ha az átadó társaság likviditási hátrányba kerül azért, mert nem képes veszteségeit azonnal tőkésíteni, anélkül hogy későbbi üzleti évekre várna. Mindazonáltal amennyiben a veszteségek átadására díjazás nélkül kerül sor, akkor az Egyesült Királyság jogából fakadó bármilyen hátrány csak csoportszinten lesz érzékelhető, nem pedig az átadó társaság szintjén.
II – A nemzeti jog, a tényállás, az eljárás és az előzetes döntéshozatalra előterjesztett kérdések
A – Az Egyesült Királyság joga
.
Az alapügyben alkalmazott nemzeti rendelkezéseket az Income and Corporation Taxes Act 1988 (a nyereség‑ és társasági adóról szóló 1988. évi törvény; a továbbiakban: ICTA) tartalmazza.
.
Az ICTA 413. cikkének (3) bekezdése úgy határozza meg a „cégcsoportot”, hogy valamely cégcsoport tagjainak kell tekinteni azt a két társaságot, amelyek egyikében a másik társaság legalább 75%‑os részesedéssel rendelkezik, vagy egy harmadik társaság mindkét társaságban legalább 75%‑os részesedéssel bír.
.
Az ICTA kétfajta cégcsoportkedvezményt biztosít: a cégcsoportkedvezmény iránti cégcsoportkérelmeket (ezekkel foglalkozott a Marks & Spencer ügy) és a cégcsoportkedvezmény iránti konzorciumi kérelmeket (a továbbiakban: konzorciumi kedvezmény; ezzel foglalkozott az ICI‑ügy, valamint a Philips Electronics UK ügy, és ezzel foglalkozik a jelen ügy).
.
Az ICTA 402. cikke értelmében az üzleti veszteség és a társasági adóból levonható más összegek után járó kedvezményt a cégcsoportba tartozó valamely társaság átadhatja („átadó társaság”), és az ugyanezen cégcsoportba tartozó másik társaság („átvevő társaság”) kérelmére engedélyezhető, hogy e társaság a társaságiadó‑kedvezmény (ún. cégcsoportkedvezmény) formájában azt érvényesítse. E rendelkezés (3) bekezdése értelmében az úgynevezett „konzorciumi kérelem” esetében többek között akkor is biztosítható cégcsoport‑kedvezmény, ha az átadó társaság és az átvevő társaság egyike egy cégcsoport tagja, a másik pedig egy konzorcium tagja, egy további társaság pedig mind a cégcsoportnak, mind a konzorciumnak tagja.
.
Az ICTA 402. cikkének (3A) bekezdése értelmében a cégcsoportkedvezmény kizárólag akkor biztosítható, ha mind az átadó, mind az átvevő társaság vonatkozásában egyaránt teljesül a (3B) bekezdés szerinti feltétel, azaz hogy a társaság vagy egyesült királyságbeli illetőségű vagy állandó telephely útján az Egyesült Királyságban kereskedelmi tevékenységet végző külföldi illetőségű társaság.
.
Az ICTA 406. cikkének (1) bekezdése három meghatározást tartalmaz. A „kapocstársaság” olyan társaság, amely konzorciumnak és cégcsoportnak is tagja. A „konzorcium tagja” a kapocstársaság vonatkozásában azon konzorcium keretébe tartozó társaság, amelynek a kapocstársaság tagja. A „cégcsoport tagja” a kapocstársaság vonatkozásában azon cégcsoport keretébe tartozó társaság, amelynek a kapocstársaság is tagja, de nem tagja annak a konzorciumnak, amelyhez a kapocstársaság tartozik.
.
Az ICTA 406. cikkének (2) bekezdése értelmében „amennyiben a kapocstársaság  konzorciumi kérelmet terjeszthet elő a veszteség vagy más levonható összeg után járó kedvezmény tekintetében a konzorcium tagjának releváns számviteli időszaka vonatkozásában, ilyen konzorciumi kérelmet a cégcsoport tagja is előterjeszthet”, az átadott veszteségek ugyanazon részével összefüggésben, mintha a kapocstársaság lenne az átvevő társaság.
.
A 402. cikk (3A) és (3B) bekezdése, valamint a 406. cikk (2) bekezdése együttesen azzal a következménnyel járnak, hogy a cégcsoportkedvezmény iránti konzorciumi kérelem szempontjából a kapocstársaságnak az Egyesült Királyságban kell illetőséggel rendelkeznie, vagy egy állandó telephely útján az Egyesült Királyságban kell kereskedelmi tevékenységet végeznie. Más szóval a kapocstársaságnak és az átvevő, illetve átadó társaságnak egyaránt az Egyesült Királyság társaságiadó‑szabályainak hatálya alá kell tartoznia.
B – A cégcsoport és a konzorcium
.
A jelen ügyben a Felixstowe Dock and Railway Company Ltd és társai ( 7 ) az „átvevő társaságok”. Valamennyien a Hutchison Whampoa cégcsoport tagjai, amelynek legfelső szintű anyavállalata a Hongkongban alapított és ott illetőséggel rendelkező Hutchison Whampoa Ltd, amely közvetettenül rendelkezik az átvevő társaságok részesedéseinek 100%‑ával. ( 8 )
.
A Hutchison 3G UK Ltd az „átadó társaság”. Egyetlen tagja a Hutchison 3G UK Holdings Ltd.
.
A Hutchison 3G UK Holdings Ltd volt a konzorciumhoz tartozó társaság. A releváns időszakban a Hutchison 3G UK Holdings Ltd ahhoz a konzorciumhoz tartozott, amelynek tagja a Hutchison 3G UK Investments Sàrl, egy Luxemburgban alapított és ott illetőséggel rendelkező, a Hutchison Whampoa cégcsoporthoz tartozó társaság (50,1%‑os részesedéssel), a Brit Virgin‑szigeteken alapított és ott illetőséggel rendelkező három másik, a Hutchison Whampoa cégcsoporthoz tartozó társaság (összesen 14,9%‑os részesedéssel), valamint két további, a Hutchison Whampoa cégcsoporthoz nem kapcsolódó társaság (egyenként 20% és 15%‑os részesedéssel).
.
A Hutchison 3G UK Investments Sàrl volt a kapocstársaság, amely összekötőként működött a cégcsoport és a konzorcium között. Részesedéseinek 100%‑a a Luxemburgban alapított és ott illetőséggel rendelkező Hutchison Europe Telecommunications SARL‑t illette meg. ( 9 ) Mindkét társaság közvetetten a Hutchison Whampoa Ltd 100%‑os irányítása alatt álló leányvállalat. További kapcsolatok álltak fenn a kapocstársaság és a Hutchison Whampoa Ltd között különböző, Luxemburgban és az Európai Unió/EGT területén kívül (Hongkongban, a Brit Virgin‑szigeteken és a Kajmán‑szigeteken) alapított közvetítő holdingtársaságokon keresztül.
C – Az alapeljárás és az előzetes döntéshozatalra előterjesztett kérdések
.
Az átadó társaság mobiltávközlési szolgáltatóként működött. Számottevő kiadásai voltak rendszere felállítása során, így működése első évében jelentős veszteséget halmozott fel. A releváns időszakban az ICTA 406. cikke (1) bekezdése b) pontjának tekintetében az átadó társaság tagja a fent kifejtetteknek megfelelően a konzorciumhoz tartozó társaság volt.
.
Az átvevő társaságok ugyanezen időszak alatt üzleti nyereséget értek el, és fel kívánták használni az átadó társaság veszteségeit. Az előzetes döntéshozatal iránti kérelem értelmében a Hutchison Whampoa cégcsoporton belüli megállapodás alapján az átadó társaság minden 1 font elszenvedett veszteségért 30 pennyre volt jogosult. Az átvevő társaságok az ICTA 406. cikke (1) bekezdésének c) pontja szerinti cégcsoporttagok voltak, mivel közvetetten a Hutchison Whampoa Ltd leányvállalatai voltak, amelyekben ez utóbbi a részesedések nem kevesebb, mint 75%‑ával rendelkezett ( 10 )
.
Az átvevő társaságok az ICTA 402. cikkének (3) bekezdése és 406. cikke értelmében konzorciumi kedvezmény iránti kérelmet terjesztettek elő. Kérelmüket azzal az indokolással utasították el, hogy a kapocstársaság (amely közvetlenül semmilyen módon nem vett részt ebben az eljárásban), nem az Egyesült Királyságban, hanem Luxemburgban rendelkezett illetőséggel. Azért nem adhatta át a konzorciumi kedvezmény iránti kérelem előterjesztésére irányuló jogot valamely másik cégcsoporttagnak az ICTA 406. cikkének (1) bekezdése értelmében, mert a 402. cikk (3B) cikke szerinti kizárás értelmében neki magának sem volt joga hasonló kérelem előterjesztésére.
.
Az ügynek a First‑Tier Tribunal (Tax Chamber) elé terjesztését követően e bíróság úgy határozott, hogy felfüggeszti az eljárást, és előzetes döntéshozatal céljából a következő kérdéseket terjeszti a Bíróság elé:
.
Olyan körülmények között, amikor:
egy tagállam – mint például az Egyesült Királyság – jogszabályai lehetővé teszik egy társaság (átvevő társaság) számára egy konzorcium részét képező társaság (konzorciumhoz tartozó társaság) veszteségének elszámolása tekintetében biztosított cégcsoportkedvezmény iránti kérelem előterjesztését azzal a feltétellel, hogy egy további társaság az átvevő társasággal azonos cégcsoportba tartozik, valamint a konzorciumnak is tagja (kapocstársaság), valamint
a cégcsoport anyavállalata – amely maga nem az átvevő, a konzorciumhoz tartozó vagy a kapocstársaság – sem az Egyesült Királyságban, sem más tagállamban nem rendelkezik illetőséggel,
ellentétes‑e EUMSZ 49. és EUMSZ 54. cikkel [a volt EK 43. cikkel és EK 48. cikkel] az a rendelkezés, amely szerint a kapocstársaságnak az Egyesült Királyságban kell illetőséggel rendelkeznie, vagy egy állandó telephely útján az Egyesült Királyságban kell kereskedelmi tevékenységet végeznie?
.
Az előző kérdésre adandó igenlő válasz esetén, az Egyesült Királyság köteles‑e az átvevő társaság részére jogorvoslatot biztosítani – például a konzorciumhoz tartozó társaság veszteségei tekintetében biztosított kedvezmény iránti kérelem előterjesztésének lehetővé tételével – olyan körülmények között, amikor:
a kapocstársaság élt a letelepedés szabadságával, de a konzorciumhoz tartozó társaság és az átvevő társaságok nem éltek az európai jog által biztosított szabadságok egyikével sem,
az átadó társaság olyan társaságokon keresztül kapcsolódik az átvevő társasághoz, amelyek nem mindegyike telepedett le az Európai Unióban/[az Európai Gazdasági Térség (EGT)] területén?”
.
A Felixstowe Dock and Railway Company és társai, a német, a francia, a holland kormány és az Egyesült Királyság Kormánya, valamint az Európai Bizottság terjesztettek elő írásbeli észrevételeket. A 2013. szeptember 3‑án tartott tárgyaláson a francia kormány kivételével valamennyi fél előadott szóbeli észrevételeket.
III – Értékelés
A – Előzetes észrevételek
.
A kérdést előterjesztő bíróság két kérdése a letelepedés szabadságával kapcsolatos. Értékelésemet azért alapozom az EK 43. cikkre és az EK 48. cikkre, mivel az EUMSZ 49. cikk és az EUMSZ 54. cikk időbeli hatálya nem terjed ki az alapügyre.
.
Ezen értékelés céljából együtt vizsgálom meg a két kérdést. A kérdést előterjesztő bíróság lényegében elsősorban azt kérdezi, hogy az alapügy szerinti helyzetben az EK 43. cikk és az EK 48. cikk kizárja‑e annak előírását, hogy a konzorciumi kedvezmény rendszere tekintetében a kapocstársaságnak az Egyesült Királyságban kell illetőséggel rendelkeznie, vagy egy állandó telephely útján az Egyesült Királyságban kell kereskedelmi tevékenységet végeznie. Másodsorban arra kíváncsi, hogy e cikkek tiltják‑e a tagállamok számára annak előírását, hogy a kapocstársaságot és a veszteségeket adójogi szempontból átvevő társaságokat magában foglaló cégcsoporton belüli legközelebbi közös anyavállalat valamely tagállamban vagy EGT‑tagállamban rendelkezzen illetőséggel, vagy hogy kizárólag ilyen társaságok alkossák a kapocstársaság és a veszteségeket adójogi szempontból átvevő társaságok közötti kapcsolatokat. Azt kérdezi végül, hogy biztosítandó‑e az átvevő társaságoknak jogorvoslat, például a konzorciumi kedvezmény lehetővé tételével, abban az esetben, ha az Egyesült Királyságban alkalmazott szabály sérti a letelepedés szabadságát.
.
Tisztázni kell először azt, hogy ez az ügy még akkor sem kapcsolódik a tagállamok közötti adóztatási joghatóság megosztásához, ha – mint azt a német és a francia kormány észrevételei mutatják – a tagállamok attól tartanak, hogy az ügy eredménye veszélyeztetheti a harmadik országok anyavállalatainak ellenőrzése alatt álló, nemzetközi cégcsoportok adóztatására irányuló joghatóságukat.
.
Kétségtelen, hogy a jelen ügy az Egyesült Királyság társaságiadó‑jogának hatálya alá tartozó, az Egyesült Királyságban illetőséggel rendelkező társaság veszteségeinek abból a célból való átcsoportosításáról szól, hogy azokat ebben a tagállamban elszámolják az ugyancsak az Egyesült Királyság társaságiadó‑jogának hatálya alá tartozó, az Egyesült Királyságban illetőséggel rendelkező másik társaság nyereségével szemben. Következésképpen nem különböző tagállamokban illetőséggel rendelkező társaságok közötti, olyan határon átnyúló veszteség‑átcsoportosításról van szó, amelynél felmerülne az adóztatási joghatóság megosztásának kérdése, ahogyan ez történt a National Grid Indus‑ügyben ( 11 ) és a Philips Electronics UK ügyben ( 12 ). A jelen ügy csupán arról szól, hogy az egyik Egyesült Királyságban illetőséggel rendelkező társaság veszteségeinek valamely másik konzorciumi tag részére való átadásával szemben a konzorciumi kedvezmény tekintetében támasztható‑e az a követelmény, hogy a kapocstársaság az Egyesült Királyságban rendelkezzen illetőséggel, vagy legyen állandó telephelye az Egyesült Királyságban.
.
Ebben az összefüggésben hasznos hivatkozni az Egyesült Királyság cégcsoportkedvezményre vonatkozó jogszabályainak fejlődésére. 2000. április 1‑jéig (azaz a szóban forgó eljárásban releváns időszakot megelőzően) nem volt megengedett két testvérvállalat között a cégcsoportkedvezmény iránti kérelem akkor, ha anyavállalatuk nem az Egyesült Királyságban rendelkezett illetőséggel. 2000. április 1‑jétől (a szóban forgó eljárásban releváns időszakban) mindazonáltal az ugyanazon cégcsoporthoz tartozó társaságok anyavállalatuk illetőségére tekintet nélkül átcsoportosíthatták egymás között a veszteségeiket. Következésképpen, amennyiben a Hutchison Whampoa cégcsoport a releváns időszakban (közvetetten) az átadó társaság részesedéseinek legalább 75%‑ával rendelkezett volna, a valóban rendelkezésére álló 65% helyett, akkor nem lett volna kifogásolható az átadó társaság veszteségének átvevő társaságok általi felhasználása, mivel cégcsoporttagnak számított volna az ICTA 402. cikke (1) és (2) bekezdése alkalmazásában. 2010‑ben, az alapügyben releváns időszakot követően a Corporation Tax Act 2010 módosította az Egyesült Királyság cégcsoport‑kedvezményre vonatkozó szabályait, lehetővé téve az Európai Unióban/EGT‑államokban létrehozott társaságok számára azt, hogy kapocstársaságként működjenek. Az új szabályok mindazonáltal előírják, hogy a kapocstársaság és az átvevő társaságok ugyanannak a cégcsoportnak legyenek a tagjai, az Európai Unión vagy az EGT területén kívüli társaságok részvétele nélkül.
.
Következésképpen, amennyiben a Bíróság azt állapítaná meg, hogy tiltott módon korlátozzák az alapvető szabadságokat, akkor az Egyesült Királyság szóban forgó jogszabálya nem lenne igazolható az adóztatási joghatóság tagállamok közötti megosztása fenntartásának szükségességével. Az adórendszer koherenciájára sem lehetne hivatkozni igazolásként a fenti jogszabályi fejlődésre tekintettel, amely az anyavállalat vagy a cégcsoport átadó és átvevő társaságtól eltérő társaságai illetőségére tekintet nélkül tette lehetővé a cégcsoportkedvezményt. Az Egyesült Királyság valójában azért nem terjesztett elő a módosított nemzeti szabályozásra vonatkozó igazolást, mert álláspontja szerint az alapügy tényállása kívül esik az uniós jog hatályán. ( 13 )
.
Emlékeztetni kell arra is, hogy az ítélkezési gyakorlat szerint a közvetlen adók ugyan a tagállamok hatáskörébe tartoznak, ez utóbbiak azonban e hatáskörüket nem gyakorolhatják az uniós joggal és különösen a Szerződésekben biztosított alapvető szabadságokkal ellentétes módon. Ahogyan Kokott főtanácsnok kifejtette, a tagállamok az uniós jog alapján főszabály szerint nem kötelesek arra, hogy társaságiadó‑joguk keretében cégcsoportkedvezményt biztosítsanak a veszteség elszámolása tekintetében, mivel az adórendszer koncepciójának kialakítása az egyes tagállamokra hárul. Amennyiben mindazonáltal biztosítanak ilyen jogot, azt az uniós jog alapvető szabadságaival, különösen a letelepedés szabadságával összhangban kell szabályozni. ( 14 )
B – A cégcsoportkedvezmény rendszerének működése
.
Gazdasági értelemben az Egyesült Királyságban alkalmazandó cégcsoportkedvezmény lehetővé teszi az átadó társaságnak azt, hogy a veszteségét átadhassa az átvevő társaságnak, amely levonhatja azt az adóköteles nyereségéből. Ezzel együtt az átadó társaság adójogi szempontból már nem veheti figyelembe ezt a veszteséget, pontosabban nem számolhatja el a veszteségeket a későbbi üzleti években. ( 15 )
.
Úgy tűnik, hogy az Egyesült Királyságban az a szokásos gyakorlat, hogy erre az átadásra díjazás ellenében kerül sor, ( 16 ) amely gyakran megfelel a veszteség felhasználásából fakadóan ki nem vetett társasági adó értékének, bár jogi szempontból nem kötelező a díjazás, kivéve talán annyiban, amennyiben az átadó társaság vezetőségének társasági jog szerinti, bizalmon alapuló kötelezettségei létrehoznak ilyen kötelezettséget. A jelen ügyben például az átvevő társaságok vállalták, hogy 30 pennyt fizetnek az átadott veszteség minden 1 fontjára.
.
Mivel a cégcsoportkedvezmény egyesült királysági rendszere nem a nyereségek és veszteségek adójogi szempontból való, cégcsoport szintű konszolidálásán alapul, egyértelmű, hogy független nyereségorientált jogi személyként az átadó társaság főszabály szerint nem egyezhetne bele azon veszteségeinek díjazás nélküli átadásába, amelyeket később felhasználhatna saját, jövőben esedékes adója csökkentésére. A veszteségeknek a vonatkozó társaságiadó‑mértéket tükröző díj ellenében való átengedésével az átadó társaság korábban (és biztosabban) váltja pénzre veszteségét, következésképpen likviditási előnyhöz jut.
.
Ha az Egyesült Királyságban működő gyakorlat nem felelne meg a fentiekben leírtaknak, akkor nehezen lenne érthető, hogy az átadó társaság hogyan károsodhatna ténylegesen a veszteségeinek másik társaságnak való átadását, más szóval a jövőbeli adókötelezettségek ellentételezéseként lehetséges gazdasági értékkel bíró eszközök kívülállónak való, az átadó társaság számára képviselt értékét nem tükröző díjazás ellenében történő átengedését megakadályozó jogszabály miatt. Hasonlóan nehéz lenne azt állítani, hogy a nyereségorientált társaságot eszközei megfelelő ellentételezés nélküli átadásában megakadályozó jogszabály korlátozza a letelepedés szabadságát. Ezért e ténybeli háttér hiányában az Egyesült Királyság jogából fakadó hátrány nem az átadó társaság szintjén lenne érezhető, hanem csupán azoknál a társaságoknál, amelyek magasabban helyezkednek el a csoportban és a konzorciumban, mint az átadó társaság és az átvevő társaságok, azaz csoportszinten a csoport mint egész adóterhének növekedéseként.
.
Ez a likviditási előny, vagy az ilyen előny lehetősége vélhetően növeli az átadó társaság, és ennek megfelelően az abban fennálló részesedések értékét. Ez azt jelenti, hogy a cégcsoportkedvezmény lehetősége előnyös az átadó társaságot irányítóknak, legyenek azok közvetlen vagy közvetett anyavállalatok, vagy kisebbségi tag konzorciumi tagok. ( 17 )
.
Az ilyen megoldás pénzügyileg semleges az átvevő társaság szempontjából: ugyanazon összeg állami költségvetésbe való befizetése helyett az átadás miatt az átadó társaságnak fizeti ki az őt így nem terhelő adónak megfelelő összeget. Mivel azonban az Egyesült Királyság joga konzorciumi kedvezmény esetében is előírja azt, hogy az átvevő társaság és a kapocstársaság ugyanazon cégcsoporthoz tartozzon, a cégcsoportkedvezmény miatt a csoport számára jelentkező előny magyarázza az átvevő társaságok és az átadó társaságok közötti megállapodásokat, mivel csoportszinten alacsonyabb adóterhet eredményez. ( 18 )
C – Ratione materiae melyik alapvető szabadság releváns?
.
A Bíróság ítélkezési gyakorlatában meghatározott feltételek fényében kétségesnek tűnhet az, hogy az Egyesült Királyság e jogszabálya a letelepedés szabadságával áll‑e összefüggésben. A letelepedés szabadságának alkalmazandósága tekintetében a Bíróság az adott társaság feletti ellenőrzés mértékének tulajdonított jelentőséget. A jelen ügyben az ellenőrzés nemzeti jog által előírt szintje – az aligha ellenőrzést biztosító – 5%‑tól kezdődően bármekkora lehet, egészen 74,99%‑ig. Ezt a kérdést mindazonáltal megoldani látszik az ügy tényállása, ahogyan ezt a következőkben kifejtem, és a letelepedés szabadsága biztosítja továbbá azt az értelmezési környezetet, amelyben a kérdést előterjesztő bíróság elhelyezte a kérdéseket.
.
A Hutchison Whampoa cégcsoport bonyolult társasági szerkezete tekintetében a harmadik országokat érintő szempontok miatt felmerül a kérdés, hogy a releváns egyesült királysági jogszabályt a harmadik országok tekintetében nem alkalmazandó letelepedés szabadsága fényében kell‑e értékelni és/vagy az ilyen országokkal kapcsolatban is alkalmazandó tőke szabad mozgása fényében.
.
A Bíróság a C‑35/11. sz. Test Claimants in the FII Group Litigation ügyben megállapította, hogy azzal a kérdéssel kapcsolatban, hogy valamely nemzeti szabályozás az egyik vagy a másik mozgásszabadság körébe tartozik‑e, a máig állandó ítélkezési gyakorlat szerint az érintett szabályozás célját kell figyelembe venni. A letelepedés szabadságára vonatkozó rendelkezések hatálya alá tartozik az a nemzeti szabályozás, amely célját tekintve kizárólag olyan részesedésekre alkalmazandó, amelyek lehetővé teszik az azokkal rendelkezők számára, hogy irányítást biztosító befolyást gyakoroljanak a társaság döntéseire és meghatározzák annak tevékenységét. Ezzel szemben azon nemzeti rendelkezéseket, amelyek a vállalkozás általános ügyvitele és irányítása befolyásolásának szándéka nélkül, kizárólag pénzügyi befektetési célzattal szerzett részesedésekre alkalmazandók, kizárólag a tőke szabad mozgására tekintettel kell vizsgálni. ( 19 )
.
Olyan helyzetekben, amikor a nemzeti szabályozás tárgya nem teszi lehetővé annak megállapítását, hogy az döntő jelleggel az EUMSZ 49. cikk vagy az EUMSZ 63. cikk hatálya alá tartozik‑e, a Bíróság az adott ügy ténybeli elemeit veszi figyelembe annak meghatározása céljából, hogy az alapügyben szóban forgó helyzet az említett egyik vagy másik rendelkezés hatálya alá tartozik‑e (kiemelés tőlem). ( 20 )
.
Itt kell különbséget tenni az Egyesült Királyság joga értelmében igénybe vehető cégcsoportkedvezmény két fajtája között. Céljukat tekintve az Egyesült Királyság cégcsoportkedvezmény iránti cégcsoportkérelemre vonatkozó szabályai egyértelműen azon részesedésekre vonatkoznak, amelyek lehetővé teszik a tag számára, hogy meghatározó befolyást gyakoroljon a társaság döntéseire, és tevékenységét meghatározza. E szabályok azon társaságokra alkalmazandók, amelyek legalább 75%‑os leányvállalatok. Következésképpen e szabályok a letelepedés szabadságára vonatkozó rendelkezések hatálya alá tartoznak.
.
Kevésbé egyértelmű a helyzet a cégcsoportkedvezmény iránti konzorciumi kérelem tekintetében. A konzorciumi kedvezményre vonatkozó rendelkezéseket azokban a helyzetekben kell alkalmazni, amikor a konzorciumhoz tartozó társaság részesedéseinek legalább 75%‑a a konzorciumi tagokat illeti meg, akik egyenként minimum 5% és maximum 75% közötti részesedéssel rendelkeznek. ( 21 ) Ez magában foglalja azokat a helyzeteket, amikor egyetlen erőfölényben lévő tag létezik, de azokat a helyzeteket is, ahol több, egymástól független tag van jelen. Elméletben létezhet olyan konzorcium, amelyben 20 tag egyenként 5%‑kal rendelkezik. Ebből adódhat olyan helyzet, amelyben 20 kapocstársaság létezik, és a konzorciumhoz tartozó társaság a veszteségeit 5%‑os részekben 20 különböző cégcsoportnak adhatja át.
.
Álláspontom szerint a konzorciumi kedvezményre vonatkozó egyesült királysági rendelkezéseket nem kizárólag azon részesedésekre kell alkalmazni, amelyek lehetővé teszik a tagok számára azt, hogy irányítást biztosító befolyást gyakoroljanak a társaság döntéseire. Ahogyan az átvevő társaságok képviselője a tárgyaláson előadta, az Egyesült Királyság adójoga nem írja elő azt, hogy a konzorcium tagjai bármilyen, jogszabályban meghatározott közös ellenőrzést gyakoroljanak a konzorciumhoz tartozó társaság felett. ( 22 ) Álláspontom szerint következésképpen a konzorciumi kedvezményhez megfelelő részesedéseket közvetlen befektetéseknek kell tekinteni, esetleges korlátozásukat pedig a tőke szabad mozgása korlátozásának. ( 23 )
.
Az egyesült királysági rendelkezések mindazonáltal lehetővé tesznek olyan helyzeteket is, ahol a konzorciumhoz tartozó társaság egyetlen cégcsoport ellenőrzése alatt áll. A jelen ügyben ilyen helyzetben van az átadó társaság: e társaság 65%‑a (50,1%‑ban a kapocstársaságon keresztül, és 14,9%‑ban a cégcsoporthoz tartozó, a Brit Virgin‑szigeteken alapított társaságokon keresztül) közvetve a Hutchison Whampoa cégcsoport ellenőrzése alatt áll. Következésképpen a kérdéses rendelkezések alapvetően alkalmasak a letelepedés szabadságának korlátozására, és az alapügy szerinti helyzetet ezen alapvető szabadság hatálya alá tartozónak kell tekinteni.
.
Mindezekre tekintettel úgy vélem, hogy az ügy tényállása az EK 43. cikk hatálya alá tartozik, amely igazolja azt, hogy elsősorban a letelepedés szabadságának fényében kell értékelni a konzorciumi kedvezmény egyesült királysági rendszerét.
D – A letelepedés szabadsága korlátozásának fennállása
.
A letelepedés szabadsága, amelyet az EK 43. cikk elismer az Unió állampolgárainak, és amely magában foglalja a jogot a gazdasági tevékenység önálló vállalkozóként történő megkezdésére és folytatására, vállalkozások alapítására és irányítására a letelepedés országának joga által a saját állampolgáraira előírtakkal azonos feltételek szerint, az EK 48. cikknek megfelelően magában foglalja, hogy a valamely tagállam jogszabályai alapján létrehozott olyan társaságok, amelyek létesítő okirat szerinti székhelye, központi ügyvezetése vagy üzleti tevékenységének fő helye az Európai Unió területén található, jogosultak tevékenységüket az érintett tagállamban leányvállalat, fióktelep vagy képviselet útján gyakorolni. Mivel az EK 43. cikk első bekezdésének második mondata kifejezetten meghagyja a gazdasági szereplőknek annak lehetőségét, hogy szabadon válasszák meg azt a jogi formát, amelyet megfelelőnek találnak más tagállamban kifejtett tevékenységükhöz, ezt a szabad választási lehetőséget nem korlátozhatják a fogadó tagállamban hátrányosan megkülönböztető jellegű adójogi rendelkezések. ( 24 )
.
Az Egyesült Királyság joga előírja, hogy a kapocstársaság vagy az egyesült királysági illetőségű, vagy pedig állandó telephely útján az Egyesült Királyságban kereskedelmi tevékenységet végző külföldi illetőségű társaság legyen. Ez a rendelkezés egyértelműen korlátozza a Luxemburgban alapított kapocstársaság és ugyancsak Luxemburgban alapított közvetlen anyavállalata letelepedési szabadságát.
.
A Bíróság megállapította a Marks & Spencer ügyben hozott ítéletben, hogy „[a] jelen ügyben tárgyalt cégcsoport‑kedvezmény adóelőnyt jelent az érdekelt társaságok számára. A kedvezmény pénzbeli előnyt biztosít a cégcsoport számára azzal, hogy a cégcsoportba tartozó más társaság nyereségébe történő azonnali beszámítással felgyorsítja a deficites társaságok veszteségének elszámolását”. ( 25 ) Ez azt jelenti, hogy a hátrány csak csoportszinten érezhető, vagy a legfelső szintű anyavállalatnál, amely a jelen ügyben harmadik országbeli vállalkozás? Véleményem szerint nem.
.
Ahogyan a fentiekben kifejtettem, a tények szintjén a cégcsoportkedvezmény egyesült királyságbeli rendszere egy csoporton és/vagy konzorciumon belül számolja el a nyereségeket és veszteségeket, méghozzá nem adókonszolidáció, vagy az adóköteles nyereség cégcsoport‑hozzájárulásként való átcsoportosítása útján, hanem megállapodásokkal, amelyekben a veszteségeket díjazás ellenében átadják, likviditási előnyhöz juttatva ezáltal az átadó társaságot. Ha a veszteségek átadása, és következésképpen a konzorciumi kedvezmény a kapocstársaság illetősége miatt nem megengedett, akkor a likviditási előny elvesztése formájában elsősorban az átadó társaságot éri pénzügyi hátrány. A Bíróság ítélkezési gyakorlatában az ilyen likviditási hátrány korlátozást eredményező kedvezőtlen bánásmódot képez. ( 26 ) A társaság által az anyavállalat illetősége miatt elszenvedett hátrányt a Metallgesellschaft és társai ügyben hozott ítéletben elegendőnek tartották a letelepedés szabadsága megsértéséhez. ( 27 )
.
Ezt a hátrányt részesedésük értékének csökkenéseként attól függetlenül megérzik az átadó társaságot irányítók is, hogy ellenőrzést biztosító részesedéssel, hosszú távú kisebbségi befektetéssel vagy portfólióbefektetéssel rendelkeznek. Természetesen a letelepedés szabadsága tekintetében csak az első releváns.
.
Így a jelen ügyben a közvetetten az egyesült királysági átadó társaság részesedéseinek 50,1%‑ával rendelkező, luxemburgi kapocstársaság kevésbé előnyös helyzetben van, mint amelyben ilyen esetben az Egyesült Királyságban illetőséggel rendelkező társaság lenne azon képessége szempontjából, hogy kapcsolatot teremtsen az Egyesült Királyság társasági jogának hatálya alá tartozó két, egyesült királyságbeli illetőséggel rendelkező társaság között. Ezen nem változtat az a tény, hogy a hátrány megjelenik továbbá a luxemburgi kapocstársaság értékében, és következésképpen érzékelik azt annak részben harmadik országokban illetékességgel rendelkező tagjai, és végső soron az összetett társasági struktúrát ellenőrző, harmadik országban illetékességgel rendelkező legfelső szintű anyavállalat is.
.
Következésképpen a kapocstársaság illetősége alapján történő közvetlen hátrányos megkülönböztetés áll fenn. Az Egyesült Királyság rendelkezései minden más helynél előnyösebbé teszik a kapocstársaság anyavállalata számára azt, hogy az Egyesült Királyságban alapítsa a leányvállalatot.
.
Ahogyan fent kifejtettem, az Egyesült Királyság Kormánya nem adott elő a nemzeti rendelkezések által bevezetett korlátozást igazoló érveket. Ezért ezt a kérdést nem is tudom itt vizsgálni.
.
Ezen a ponton arról is meg kell győződni, hogy az átvevő társaságok valóban hivatkozhatnak‑e a letelepedés szabadságára. A Philips Electronics UK ügyben hozott ítéletből ( 28 ) kitűnik, hogy amennyiben e korlátozások a saját adózásukat érintik, akkor a társaságok adóügyi szempontból hivatkozhatnak a hozzájuk kapcsolódó társaság letelepedési szabadságának korlátozására. Így e tekintetben nem releváns az a tény, hogy sem az átadó társaság, sem az átvevő társaság maga nem élt a letelepedés szabadságával.
.
Következésképpen saját adózásuk tekintetében az átvevő társaságok annyiban hivatkozhatnak a letelepedés szabadságának kapocstársasággal szemben fennálló korlátozására, amennyiben az Egyesült Királyságnak a kérdést előterjesztő bíróság által értelmezett szabályai ellentétesek az EK 43. cikkel és az EK 48. cikkel.
.
Közbenső következtetésként megállapítom, hogy a cégcsoportkedvezményre irányuló konzorciumi kérelem tekintetében a kapocstársaságokra alkalmazandó, egyesült királysági illetőséggel vagy állandó telephellyel való rendelkezésre irányuló követelmény jogellenesen korlátozza a letelepedés szabadságát, következésképpen tilos az EK 43. cikk és EK 48. cikk értelmében.
E – Harmadik országok és a letelepedés szabadsága
.
A letelepedés szabadságának a harmadik országokkal való összefüggése azért fontos a szóban forgó esetben, mert a kérdést előterjesztő bíróság előzetes döntéshozatalra előterjesztett második kérdésével azt kívánja megtudni, hogy az Egyesült Királyság köteles‑e az átvevő társaság részére jogorvoslatot biztosítani például a konzorciumhoz tartozó társaság veszteségei tekintetében biztosított kedvezmény iránti kérelem előterjesztésének lehetővé tételével olyan körülmények között, amikor a kapocstársaság élt a letelepedés szabadságával, de a konzorciumhoz tartozó társaság és az átvevő társaságok nem éltek az európai uniós jog által biztosított szabadságok egyikével sem, és az átadó társaság olyan társaságokon keresztül kapcsolódik az átvevő társasághoz, amelyek nem mindegyike telepedett le az Európai Unióban / az EGT területén.
.
Ezt a kérdést álláspontom szerint az előzetes döntéshozatalra előterjesztett első kérdéssel összefüggésben kell vizsgálni, mivel lényegében a letelepedési szabadság szabályozási tartalmával kapcsolatos, nem pedig valamilyen eljárási értelemben vett jogorvoslatra. ( 29 ) Más szóval, még ha a Szerződés tiltja is azt a követelményt, hogy a kapocstársaság az Egyesült Királyságban illetőséggel rendelkező társaság legyen vagy rendelkezzen ott állandó telephellyel, megengedhető lenne‑e ebben az esetben is annak előírása, hogy a kapocstársaság az Európai Unióban / az EGT területén illetékességgel rendelkező társaság legyen, vagy annak előírása, hogy az átadó társaság és az átvevő társaság közötti láncolatban ne szerepelhessenek harmadik országbeli társaságok?
.
A tőke szabad mozgásától eltérően a letelepedés szabadsága nem alkalmazandó a harmadik országok tekintetében. Ez azt jelenti, hogy a harmadik országbeli társaságok vagy természetes személyek ellenőrzése alatt álló uniós társaságok nem tartoznak a letelepedés szabadságának hatálya alá? Más szóval a luxemburgi kapocstársaság letelepedési szabadságát érinti‑e az a tény, hogy harmadik országbeli anyavállalat gyakorolja felette az ellenőrzést?
.
Emlékeztetni kell arra, hogy az EK 48. cikk a valamely tagállam jogszabályai alapján létrehozott olyan társaságokat, amelyek létesítő okirat szerinti székhelye, központi ügyvezetése vagy üzleti tevékenységének fő helye az Európai Unió területén van, a letelepedés szabadsága tekintetében azonos helyzetbe hozza a letelepedés tagállamában illetőséggel rendelkezőkkel. Ahogyan azt a Bíróság megállapította az ICI‑ügyben hozott ítéletében, ( 30 ) a társaság EK 48. cikk szerinti székhelye lesz az adott állam jogrendszeréhez való kapcsolódást meghatározó tényező, mint ahogyan a természetes személyek esetében ez az állampolgárság.
.
A Szerződésekben vagy a Bíróság ítélkezési gyakorlatában semmi nem támasztja alá azt az álláspontot, hogy az EK 48. cikkben hivatkozott társaságok letelepedésének az uniós jog által biztosított szabadságát korlátozná vagy érintené, ha harmadik országbeli jogi vagy természetes személyek ellenőrzése alatt állnak. Az uniós társaság jogállásának alapja a társaság székhelye és az a jogrend, amelyben a társaságot alapították, nem pedig tagjainak állampolgársága. Amennyiben az ilyen uniós társaságokat nem foglalná magában e szabadság, akkor számos, az Európai Unióban székhellyel rendelkező jogi személyt kizárnánk a letelepedés szabadságának hatálya alól, és a tagállamok nem csupán adóztatás útján, hanem más módon is hátrányosan kezelhetnék azokat.
.
A Halliburton Services ügyben hozott ítélet ( 31 ) mutatta meg azt, hogy a tagállamok társaságainak uniós jogban biztosított jogait nem érinti az a tény, hogy anyavállalatukat, a Halliburton Inc‑et az Amerikai Egyesült Államokban alapították. Ebből az ügyből azonban nem lehet messzemenőbb következtetést levonni azon helyzetek tekintetében, amikor a közös uniós anyavállalat nélküli uniós társaságok valamely nem uniós cégcsoporthoz tartoznak. A Halliburton Services ügyben a kérdést előterjesztő bíróság már megállapította, hogy a Hollandia és az Amerikai Egyesült Államok között az adózás tekintetében létrejött kétoldalú egyezmény értelmében a német leányvállalat hollandiai állandó telephelyét felvásárló holland leányvállalatot nem lehet a miatt a tény miatt hátrányosan kezelni, hogy a cégcsoport anyavállalatát az Egyesült Államokban hozták létre. ( 32 )
.
Következésképpen a jelen ügyben a Luxemburgban bejegyzett kapocstársaság és az ugyancsak Luxemburgban bejegyzett közvetlen anyavállalata azon tényre való tekintet nélkül rendelkezik a letelepedés szabadságával, hogy végső soron a Hongkongban létrehozott anyavállalat gyakorolja felettük az ellenőrzést.
F – A megengedett korlátozások
.
Ez azt jelenti, hogy az Egyesült Királyság nem írhatja elő azt, hogy az átadó társaság és az átvevő társaság között megszakítás nélküli láncolat álljon fenn az Európai Unióban / az EGT területén? A Bizottság észrevételeiben előadja, hogy az Egyesült Királyság előírhat ilyen követelményt, de ezt nem tette meg az alapügyben szóban forgó időszakban.
.
Véleményem szerint ez a helyzet nem teszi hipotetikussá a kérdést előterjesztő bíróság által feltett kérdések ezen részét, és nem válik lényegtelenné a harmadik országok kérdése abban az értelemben, hogy a Bíróságnak ne kellene foglalkoznia vele. Ugyanis olyan helyzetben, amikor a nemzeti szabályozás hátrányosan megkülönbözteti a „külföldi” jogi vagy természetes személyeket, és következésképpen összeegyeztethetetlen az uniós joggal, nem elképzelhetetlen az, hogy a nemzeti bíróság olyan értelmezéssel orvosolhatja ezt a helyzetet, hogy az integrációval járó előnyök harmadik országbeli személyekre vagy társaságokra való kiterjesztése nélkül szünteti meg az Európai Unió / az EGT állampolgárainak vagy társaságainak e hátrányos megkülönböztetését. Az, hogy ez jogilag lehetséges‑e, a nemzeti jog körébe tartozik; az uniós jog nem írja elő azt, hogy a tőke szabad mozgásától eltérő alapvető szabadságokat ki kell terjeszteni harmadik országbeli jogalanyokra. ( 33 )
.
A Test Claimants in the Thin Cap Group Litigation ügyben hozott ítéletében ( 34 ) a Bíróság kizárta a letelepedés szabadságára vonatkozó rendelkezések hatálya alól azokat a helyzeteket, amelyekben az uniós hitelező társaság és adós társaság felett ellenőrzést gyakorló anyavállalat harmadik országban rendelkezik illetőséggel. A Bíróság megállapította, hogy az adós társaság által fizetett kamat felosztott nyereséggé minősítése érinti a letelepedés szabadságát, de kizárólag azon harmadik országbeli anyavállalat tekintetében, amely bizonyos mértékű irányítást gyakorol a két másik társaság felett, lehetővé téve számára, hogy befolyásolja e társaságok finanszírozási döntéseit. Hasonló helyzetben nem alkalmazható az EK 43. cikk és az EK 48. cikk.
.
Mivel a letelepedés szabadságára vonatkozó rendelkezések hatálya nem terjed ki harmadik országokra, az uniós jog nem akadályozza meg az Egyesült Királyság jogát annak előírásában, hogy a kapocstársaságot az Európai Unióban / az EGT területén kell létrehozni. Más szóval, amennyiben konzorciumi kedvezménnyel összefüggésben az átadó társaság nem adhatja át a veszteségeit akkor, ha a releváns kapocstársaság harmadik országban rendelkezik illetőséggel, akkor ez a helyzet nem tartozik az EK 43. cikk hatálya alá. Ha például az alapügyben Luxemburg helyett a Brit Virgin‑szigeteken hozzák létre az egyszerre a konzorciumhoz és a cégcsoporthoz is tartozó kapocstársaságot, akkor a konzorciumi kedvezmény iránti kérelem alátámasztása érdekében nem lehetne hivatkozni a letelepedés szabadságához való jogára. Ez akkor is így lenne, ha a Brit Virgin‑szigeteken létrehozott társaság anyavállalata ismét csak az Európai Unióban / az EGT területén rendelkezne illetőséggel.
.
A fentiekben olyan értelmezést javasoltam, amelynek értelmében egyrészt sérül a letelepedés szabadsága abban az esetben, ha az Európai Unióban/EGT területén illetőséggel rendelkező kapocstársaság esetében kizárják a veszteségek átadását, másrészt viszont nem jön létre jogsértés akkor, ha a kapocstársaság harmadik országban rendelkezik illetőséggel. Mindeközben a konzorciumi kedvezmény rendszerét az átadó társaság, és az őt – és a letelepedés szabadsága értelmében egyben a tagjait – esetlegesen érintő hátrányok szempontjából közelítettem meg. A problémát ezért az átvevő társaságok szempontjából is vizsgálni kell.
.
Az Egyesült Királyság joga előírja, hogy az átvevő társaságok ugyanahhoz a cégcsoporthoz tartozzanak, mint a kapocstársaság, más szóval az átvevő társaságnak 75%‑ban a kapocstársaság irányítása alatt álló leányvállalatnak kell lennie, vagy fordítva, vagy mindkettőnek egy harmadik társaság 75%‑os részesedésével működő leányvállalatának kell lennie. A jelen ügyben a kapocstársaság és az átvevő társaságok egyetlen tagja a hongkongi illetőségű Hutchison International Limited, amelynek egyetlen tagja a csoport legfelső szintű anyavállalata, a Hutchison Whampoa Ltd. A kapocstársaság és az átvevő társaságok, valamint a közös anyavállalat közötti láncolat magában foglal mind az Európai Unióban / az EGT területén, mind harmadik országok területén illetőséggel rendelkező társaságokat; nincs az Európai Unióban / az EGT területén illetőséggel rendelkező közös anyavállalatuk.
.
A egyesült királysági konzorciumi kedvezményhez hasonló rendszerben a kapocstársaság és az átvevő társaság közötti előírt kapcsolatot szabályozó nemzeti szabályok érinthetik annak a legközelebbi közös anyavállalatnak a letelepedési szabadságát, amely élvezi az abból a lehetőségből származó pénzügyi előnyt, hogy valamely társaság veszteségei elszámolhatók egy másik társaság adóköteles nyereségével szemben, csökkentve ezáltal az alatta álló (al)csoportok összesített adókötelezettségét. Ha ez a legközelebbi közös anyavállalat az Európai Unióban/EGT területén rendelkezik illetőséggel, akkor a kapcsolatot szabályozó nemzeti szabályok tiltott módon korlátozhatják a letelepedés szabadságát. Ha ez a legközelebbi közös anyavállalat valamely harmadik ország területén rendelkezik illetőséggel, akkor a Test Claimants in the Thin Cap Group Litigation ügyben hozott ítélet logikáját követve a helyzet nem tartozik a letelepedés szabadságának hatálya alá.
.
Továbbá, amennyiben az Európai Unióban / az EGT területén illetőséggel rendelkező, legközelebbi közös anyavállalat és a kapocstársaság és/vagy az átvevő társaságok közötti láncolat harmadik országokon át ível, akkor ez a helyzet nem tartozik az EK 43. cikk és az EK 48. cikk hatálya alá. A letelepedés szabadsága nem terjeszti ki a harmadik országokban létrehozott jogi személyekre azt a jogot, hogy a tagállamokban leányvállalatokat vagy fióktelepeket hozzanak létre. Ahogyan az Európai Unióban / az EGT területén illetőséggel rendelkező társaságok esetében a letelepedés szabadságának fennállása szempontjából lényegtelen az ellenőrzést gyakorló tagok állampolgársága, ez ugyanúgy lényegtelen a harmadik országbeli társaságok esetében való fennállásának hiánya szempontjából.
G – A tőke szabad mozgása
.
Ahogyan azt a fentiekben kifejtettem, elképzelhető, hogy a konzorciumi kedvezményre vonatkozó, releváns egyesült királysági szabályokat a tőke szabad mozgását, pontosabban a kapocstársaságba való közvetlen befektetéseket érintőnek lehet vagy kell tekinteni. Álláspontom szerint, amennyiben az Európai Unióban / az EGT területén belüli viszonyokat nézzük, ez nem változtat a fent bemutatott értékelés eredményén, mivel a veszteségek átadására való képtelenség a kapocstársaság tagjai számára is hátrányt jelent, tekintet nélkül arra, hogy ellenőrzést biztosító vagy kevesebb részesedéssel rendelkeznek.
.
Amennyiben a tőke szabad mozgása érintett, az az egyesült királysági konzorciumi kedvezmény hatályának harmadik országbeli társaságokra való kiterjesztését igényli. Mivel azonban az Egyesült Királyság joga 1993. december 31. előtt is kizárta a harmadik országokban illetőséggel rendelkező kapocstársaságokat a konzorciumi kedvezmény hatálya alól, az EK 57. cikk (1) bekezdésében (jelenleg az EUMSZ 64. cikk (1) bekezdésében) foglalt „standstill” klauzula miatt a releváns rendelkezésekre nem vonatkozik a tőke szabad mozgása korlátozásának tilalma. ( 35 )
H – A javasolt válaszok
.
Következésképpen az előzetes döntéshozatalra előterjesztett első kérdésre válaszul azt javaslom, hogy a kérdést előterjesztő bíróság előtt folyamatban lévő ügyhöz hasonló helyzetben az EK 43. cikk és az EK 48. cikk kizárja annak előírását, hogy a konzorciumi kedvezmény rendszere tekintetében a kapocstársaság vagy az érintett tagállamban rendelkezzen illetőséggel, vagy az érintett tagállamban állandó telephely útján végezzen kereskedelmi tevékenységet. E cikkek mindazonáltal nem tiltják meg a tagállamnak annak előírását, hogy a kapocstársaságot és az adójogi szempontból a veszteségeket átvevő társaságokat magában foglaló cégcsoporton belüli legközelebbi közös anyavállalat az Európai Unióban / az EGT területén rendelkezzen illetőséggel, valamint hogy a kapocstársaság és az adójogi szempontból a veszteségeket átvevő társaságok közötti kapcsolat kizárólag az Európai Unióban / az EGT területén illetőséggel rendelkező társaságokból álljon. Az előzetes döntéshozatalra előterjesztett második kérdést illetően elegendő megjegyezni, hogy azt a Philips Electronics UK ügyben előterjesztett negyedik kérdéshez hasonlóan kell megválaszolni.
IV – Végkövetkeztetések
.
A fenti megfontolások alapján azt javaslom, hogy a Bíróság a First‑Tier Tribunal (Tax Chamber) által feltett kérdéseket a következőképpen válaszolja meg:
A kérdést előterjesztő bíróság előtt folyamatban lévő ügyhöz hasonló helyzetben az EK 43. cikk és az EK 48. cikk (jelenleg EUMSZ 49. cikk és EUMSZ 54. cikk) kizárja annak előírását, hogy a konzorciumi kedvezmény rendszere tekintetében a kapocstársaság vagy az érintett tagállamban rendelkezzen illetőséggel, vagy az érintett tagállamban állandó telephely útján végezzen kereskedelmi tevékenységet. E cikkek mindazonáltal nem akadályozzák meg a nemzeti jogban annak előírását, hogy a kapocstársaságot és az adójogi szempontból a veszteségeket átvevő társaságokat magában foglaló cégcsoporton belüli legközelebbi közös anyavállalat valamely uniós tagállamban vagy valamely EGT‑tagállamban rendelkezzen illetőséggel, valamint hogy a kapocstársaság és az adójogi szempontból a veszteségeket átvevő társaságok közötti kapcsolat kizárólag ilyen társaságokból álljon.
A nemzeti bíróságnak mellőznie kell a nemzeti jog rendelkezéseinek alkalmazását annyiban, amennyiben azok ellentétesek az EK 43. cikkel és az EK 48. cikkel.
Eredeti nyelv: angol.
A szóban forgó összefüggésben a cégcsoport anya‑ és leányvállalatok gazdasági egységként működő összességére vonatkozik, amelyek felett közös forrásból származó ellenőrzés működik.
Általában úgy jellemezhető a konzorcium, mint két vagy több olyan társaság együttműködése, amelyek célja a közös tevékenységben való részvétel, vagy azok forrásainak összevonása valamely közös célkitűzés elérése érdekében. Az Egyesült Királyság adójoga értelmében mindazonáltal a konzorcium létezése meghatározott részesedési küszöb elérésétől függ, közös célkitűzésre irányuló követelmény nélkül.
Lásd Poiares Maduro főtanácsnok C-446/03. sz. Marks & Spencer ügyben 2005. április 7-én ismertetett indítványának (EBHT 2005., I-10837. o.) 17. pontját.
A C-264/96. sz. ICI-ügyben 1998. július 16-án hozott ítélet (EBHT 1998., I-4695. o.), a Marks & Spencer ügyben hozott ítélet és a C‑18/11. sz. Philips Electronics UK ügyben 2012. szeptember 6‑án hozott ítélet.
A jelen ügyben meg kell különböztetni a „legközelebbi közös anyavállalat” és a „legfelső szintű anyavállalat” fogalmát. Az előbbi a következőként jellemezhető: C társaság akkor A és B társaság legközelebbi közös anyavállalata, ha A és B annak közvetlen vagy közvetett irányítása alatt áll, és C társaságnak nincs olyan D társaság az irányítása alatt, amely anyavállalata lenne mind A, mind B társaságoknak. Valamely cégcsoport legfelső szintű anyavállalata az a társaság, amely a cégcsoporthoz tartozó valamennyi társaságnak közvetlenül vagy közvetetten anyavállalata, és maga nem áll egyetlen más társaság irányítása alatt sem.
Az átvevő társaságok a következők: a Felixstowe Dock and Railway Company Ltd, a Savers Health and Beauty Ltd, a Walton Container Terminal Ltd, a WPCS (UK) Finance Ltd, az AS Watson Card Services (UK) Ltd, a Hutchison Whampoa (Europe) Ltd, a Kruidvat UK Ltd, valamint a Superdrug Stores plc.
A Hutchison Whampoa Ltd és az átvevő társaságok közötti releváns jogalanyok az Európai Unió/EGT területén kívül (Hongkongban vagy a Brit Virgin‑szigeteken) és az Európai Unióban (az Egyesült Királyságban vagy Hollandiában) alapított, különböző közvetítő holdingtársaságok voltak.
A Hutchison Whampoa csoport egy tagja később (2005. június 23‑án) megszerezte ez utóbbi két társaságot, így a Hutchison 3G UK Holdings Ltd önmagában az ICTA 413. cikke (3) bekezdésének a) pontjában meghatározottak szerinti cégcsoporttaggá vált.
Az ICTA 413. cikkének (3) bekezdése értelmében.
A C-371/10. sz. National Grid Indus ügyben 2011. november 29-én hozott ítélet (EBHT 2011., I-12273. o.) 45. pontja.
A 23. pont. Az adóztatási joghatóság megosztásának kérdése felmerült például a következő ügyekben: a Marks & Spencer ügyben hozott ítélet 45. pontja; a C-414/06. sz. Lidl Belgium ügyben 2008. május 15-én hozott ítélet (EBHT 2008., I-3601. o.) 31. pontja; a C-337/08. sz. X Holding ügyben 2010. február 25-én hozott ítélet (EBHT 2010., I-1215. o.) 28. pontja, valamint a C‑123/11. sz. A Oy ügyben 2013. február 21‑én hozott ítélet 23. pontja.
A holland kormány ellenben azt az álláspontot képviseli, hogy fennáll a letelepedés szabadságának igazolt korlátozása.
Lásd Kokott főtanácsnok Philips Electronics UK ügyre vonatkozó indítványának 22. pontját és az ott hivatkozott ítélkezési gyakorlatot.
Lásd Poiares Maduro főtanácsnok Marks & Spencer ügyre vonatkozó indítványának 15. pontját.
Lásd Kokott főtanácsnok Philips Electronics UK ügyre vonatkozó indítványának 14. és 29. pontját.
A likviditási hátránynak csoportszinten a letelepedés szabadsága korlátozásaként megjelenő jellegét hangsúlyozta Sharpston főtanácsnok a Lidl Belgium ügyre vonatkozó indítványának 29. és 30. pontjában.
Ezt a csoportszintű előnyt a Bíróság elismerte a Marks & Spencer ügyben hozott ítéletének 32. pontjában (az idézetet lásd később).
A C‑35/11. sz. Test Claimants in the FII Group Litigation ügyben 2012. november 13‑án hozott ítélet 90–92. pontja.
A Test Claimants in the FII Group Litigation ügyben hozott ítélet 93. és 94. pontja.
Lásd az ICTA 402. cikkének (3) bekezdését és 413. cikkének (6) bekezdését.
Ez eltér a C-157/05. sz. Holböck-ügyben 2007. május 24-én hozott ítélettől (EBHT 2007., I-4051. o.), amelyben az ellenőrzést nem biztosító részesedéssel rendelkezők kollektív ellenőrzést gyakoroltak a társaság fölött.
Itt emlékeztetni kell arra, hogy az ellenőrzést biztosító befektetések minden esetben közvetlen befektetések, de léteznek olyan befektetések is, amelyek nem biztosítanak ellenőrzést, mégsem tisztán pénzügyi jellegűek, mint például a portfólióbefektetések, mivel ezek célja tartós viszony kialakítása a céltársasággal. Az uniós jog szerinti közvetlen befektetések tekintetében a Bíróság kimondta, hogy a tőke szabad mozgására vonatkozó EUMSZ 63. cikk rendelkezései alá tartoznak főszabály szerint a letelepedéssel vagy közvetlen befektetésekkel járó tőkemozgások. Ez utóbbi a vállalkozásban az annak általános ügyvitelében és irányításában való tényleges részvételre lehetőséget biztosító részesedésre vonatkozik (lásd a C-182/08. sz. Glaxo Wellcome ügyben 2009. szeptember 17-én hozott ítélet [EBHT 2009., I-8591. o.] 40. pontját és a C-81/09. sz. Idryma Typou ügyben 2010. október 21-én hozott ítélet [EBHT 2010., I-10161. o.] 48. pontját, valamint a Test Claimants in the FII Group Litigation ügyben hozott ítélet 102. pontját). Az OECD szakkifejezéseivel élve a közvetlen külföldi befektetés tartós érdekeltség létrehozásának céljára szolgál. Ez magában foglalja a hosszú távú kapcsolat fennállását, valamint a vállalkozás irányítására gyakorolt jelentős befolyást. A szavazatok 10%‑ával vagy többel való, közvetlen vagy közvetett rendelkezés magától értetődő az ilyen kapcsolatokban. Lásd az OECD közvetlen külföldi tőkebefektetések referenciadefiníciója 4. kiadásának (2008., 48. o.) 117. pontját, és az OECD jövedelem‑ és vagyonadóztatási modellegyezményének 2010. évi összefoglalt változatát (angol nyelven letölthető: www.oecd.org). Lásd továbbá Smit, D., EU Freedoms, Non‑EU Countries and Company Taxation, Kluwer Law International, 2012., 64. és 68. o.
A Philips Electronics UK ügyben hozott ítélet 12. és 13. pontja.
A Marks & Spencer ügyben hozott ítélet 32. pontja.
A C-446/04. sz. Test Claimants in the FII Group Litigation ügyben 2006. december 12-én hozott ítélet (EBHT 2006., I-11753. o.) 84. pontja.
A C-397/98. és C-410/98. sz., Metallgesellschaft és társai egyesített ügyekben 2001. március 8-án hozott ítélet (EBHT 2001., I-1727. o.) 43. pontja.
A 39. pont.
Lásd Kokott főtanácsnok Philips Electronics UK ügyre vonatkozó indítványának 81. pontját.
A 20. pont.
A C-1/93. sz. Halliburton Services ügyben 1994. április 12-én hozott ítélet (EBHT 1994., I-1137. o.).
Lásd az ítélet 6. pontját.
A szóban forgó helyzet eltér a jogellenesen biztosított állami támogatástól, amely az ítélkezési gyakorlat értelmében nem „igazolható” visszamenőleges hatállyal: itt inkább a tagállamok uniós jog szerinti kötelezettségeinek határairól van szó, nem pedig az azok megsértéséből fakadó következményekről. Lásd a C-261/01. és C-262/01. sz., van Calster és társai egyesített ügyekben 2003. október 21-én hozott ítéletet (EBHT 2003., I-12249. o.).
A C-524/04. sz. Test Claimants in the Thin Cap Group Litigation ügyben 2007. március 13-án hozott ítélet (EBHT 2007., I-2107. o.) 98–100. pontja.
Megfigyelhető, hogy az ICTA 402. cikkének 2000‑ben elfogadott (3A) és (3B) bekezdését az a rendelkezés előzte meg, amelynek értelmében a „társaság” csak az egyesült királysági társaságokat jelentette. Lásd az 1970‑ben hatályos ICTA 278. cikkének (7) bekezdését az ICI‑ügyben hozott ítélet 6. pontjában.	
Előzetes döntéshozatal iránti kérelem — A szabadságon, a biztonságon és a jog érvényesülésén alapuló térség — 2004/83/EK irányelv — A menekült jogállás vagy a kiegészítő védelmi jogállás nyújtásának feltételeire vonatkozó minimumszabályok — 4. cikk — A tények és körülmények értékelése — Az értékelés módjai — Egyes bizonyítékok elfogadása — Az illetékes nemzeti hatóságok hatáskörének terjedelme — A szexuális irányultság miatti üldöztetéstől való félelem — Egyfelől valamely menedékkérő állítólagos szexuális irányultságával kapcsolatos nyilatkozatoknak és dokumentumoknak vagy egyéb bizonyítékoknak, másfelől az egyéb üldöztetési okokra vonatkozó ilyen bizonyítékoknak az ellenőrzésére vonatkozó korlátozások közötti különbségek — 2005/85/EK irányelv — A menekültstátusz megadására és visszavonására vonatkozó tagállami eljárások minimumszabályai — 13. cikk — A személyes meghallgatásra vonatkozó követelmények — Az Európai Unió Alapjogi Chartája — 1. cikk — Emberi méltóság — 7. cikk — A magán‑ és a családi élet tiszteletben tartása”
A C‑148/13–C‑150/13. sz. egyesített ügyekben,
az EUMSZ 267. cikk alapján benyújtott előzetes döntéshozatal iránti kérelmek tárgyában, amelyeket a Raad van State (Hollandia), a Bírósághoz 2013. március 25‑én érkezett 2013. március 20‑i határozataival terjesztett elő az előtte az
A (C‑148/13),
B (C‑149/13),
C (C‑150/13)
és
a Staatssecretaris van Veiligheid en Justitie
között,
a United Nations High Commissioner for Refugees (UNHCR)
részvételével
folyamatban lévő eljárásban,
A BÍRÓSÁG (nagytanács),
tagjai: V. Skouris elnök, K. Lenaerts elnökhelyettes, A. Tizzano, L. Bay Larsen (előadó), T. von Danwitz, A. Ó Caoimh és J.‑C. Bonichot tanácselnökök, A. Borg Barthet, J. Malenovský, E. Levits, E. Jarašiūnas és C. G. Fernlund és J. L. da Cruz Vilaça bírák,
főtanácsnok: E. Sharpston,
hivatalvezető: M. Ferreira főtanácsos,
tekintettel az írásbeli szakaszra és a 2014. február 25‑i tárgyalásra,
figyelembe véve a következők által előterjesztett észrevételeket:
A képviseletében N. C. Blomjous advocaat,
B képviseletében C. Chen advocaat,
a United Nations High Commissioner for Refugees (UNHCR) képviseletében P. Moreau, meghatalmazotti minőségben, segítője: M.‑E. Demetriou QC,
a holland kormány képviseletében C. Schillemans, M. Bulterman és B. Koopman, meghatalmazotti minőségben,
a belga kormány képviseletében M. Jacobs és C. Pochet, meghatalmazotti minőségben,
a cseh kormány képviseletében M. Smolek és J. Vláčil, meghatalmazotti minőségben,
a német kormány képviseletében T. Henze és A. Wiedmann, meghatalmazotti minőségben,
a görög kormány képviseletében M. Michelogiannaki, meghatalmazotti minőségben,
a francia kormány képviseletében D. Colas és S. Menez, meghatalmazotti minőségben,
az Európai Bizottság képviseletében M. Condou‑Durande és R. Troosters, meghatalmazotti minőségben,
a főtanácsnok indítványának a 2014. július 17‑i tárgyaláson történt meghallgatását követően,
meghozta a következő
Ítéletet
Az előzetes döntéshozatal iránti kérelmek a harmadik országok állampolgárainak, illetve a hontalan személyeknek menekültként vagy a más okból nemzetközi védelemre jogosultként való elismerésének feltételeiről [helyesen: feltételeire] és az e státuszok tartalmára vonatkozó minimumszabályokról szóló, 2004. április 29‑i 2004/83/EK tanácsi irányelv (HL L 304., 12. o.; magyar nyelvű különkiadás 19. fejezet, 7. kötet, 96. o.) 4. cikkének, valamint az Európai Unió Alapjogi Chartája (a továbbiakban: Charta) 3. és 7. cikkének az értelmezésére irányulnak.
E kérelmek az A, B és C harmadik országbeli állampolgárok és a Staatssecretaris van Veiligheid en Justitie (a bel‑ és igazságügyi minisztérium államtitkára, a továbbiakban: Staatssecretaris) között az előbbiek Hollandiában való ideiglenes tartózkodási engedély (menedékjog) iránti kérelmei elutasításának tárgyában folyamatban lévő eljárások keretében kerültek előterjesztésre.
Jogi háttér
A nemzetközi jog
Az 1967. október 4‑én hatályba lépett, a menekültek helyzetére vonatkozó, 1967. január 31‑i jegyzőkönyv (kihirdette: az 1989. évi 15. tvr.) által kiegészített, a menekültek helyzetére vonatkozó, 1951. július 28‑án Genfben aláírt és 1954. április 22‑én hatályba lépett egyezmény (Recueil des traités des Nations unies [1954], 189. kötet, 150. o., 2545. sz.; kihirdette: az 1989. évi 15. tvr., a továbbiakban: Genfi Egyezmény) 1. cikke A. pontja (2) bekezdésének első albekezdése értelmében a „menekült” kifejezés alkalmazandó minden olyan személyre, aki „faji, vallási okok, nemzeti hovatartozása, illetve meghatározott társadalmi csoporthoz való tartozása, avagy politikai meggyőződése miatti üldözéstől való megalapozott félelme miatt az állampolgársága szerinti országon kívül tartózkodik, és nem tudja, vagy az üldözéstől való félelmében nem kívánja annak az országnak a védelmét igénybe venni; vagy aki állampolgársággal nem rendelkezve és korábbi szokásos tartózkodási helyén kívül tartózkodva ilyen események következtében nem tud, vagy az üldözéstől való félelmében nem akar oda visszatérni”.
Az uniós jog
A 2004/83 irányelv
Az irányelv (3) preambulumbekezdése értelmében a Genfi Egyezmény a menekültek védelmét szolgáló nemzetközi jogi rendszer sarokkövét képezi.
Az említett irányelv (10) preambulumbekezdése a következőképpen fogalmaz:
Ezen irányelv tiszteletben tartja az alapvető jogokat, valamint a [Charta] által elismert alapelveket. Így biztosítani kívánja különösen az emberi méltóság, valamint a menedékkérők és az őket kísérő családtagjaik menedékhez való jogának teljes körű tiszteletben tartását.”
Ugyanezen irányelv (16) preambulumbekezdése értelmében meg kell állapítani a menekült jogállás meghatározásának és tartalmának minimumszabályait annak érdekében, hogy a tagállamok illetékes nemzeti hatóságai a Genfi Egyezmény alkalmazása során iránymutatást kapjanak.
A 2004/83 irányelv (17) preambulumbekezdése szerint közös feltételeket kell elfogadni a menedékkérőknek a Genfi Egyezmény 1. cikke értelmében menekültként történő elismerésére vonatkozóan.
Ugyanezen irányelv 2. cikke szerint ennek alkalmazásában:
»menekült: harmadik ország olyan állampolgára, aki faji, illetőleg vallási okok, nemzeti hovatartozása, politikai meggyőződése avagy meghatározott társadalmi csoporthoz való tartozása miatti üldöztetéstől való megalapozott félelme miatt az állampolgársága szerinti országon kívül tartózkodik, és nem tudja, vagy az üldöztetéstől való félelmében nem kívánja annak az országnak a védelmét igénybe venni
”
A 2004/83 irányelvnek „A nemzetközi védelem iránti kérelem értékelése” című II. fejezetében található 4. cikke a tények és körülmények értékelésének a feltételeit határozza meg, és a következőképpen rendelkezik:
A tagállamok a kérelmező kötelezettségének tekinthetik, hogy a lehető leggyorsabban bemutasson minden, a nemzetközi védelem iránti kérelem megalapozásához szükséges bizonyítékot. A kérelem szempontjából jelentőséggel bíró bizonyítékok értékelését – a kérelmező közreműködésével – a tagállam végzi.
Az (1) bekezdésben említett bizonyítékok közé tartoznak a kérelmezőtől kapott, [helyesen: a kérelmezőtől kapott információk] valamint a kérelmező rendelkezésére álló, az előbbieket alátámasztó [helyesen. a következőkre vonatkozó] dokumentumok: a kérelmező életkora, háttere – ideértve az érintett hozzátartozókét is –, személyazonossága, állampolgársága(i), korábbi tartózkodási helye(i), illetve a korábbi tartózkodási helye(i) szerinti ország(ok), menedékjog iránt korábban benyújtott kérelmei, utazásának útvonala, személyazonossági és útiokmányai, továbbá a nemzetközi védelem iránti kérelmének indokai.
A nemzetközi védelem iránti kérelem értékelése egyedi alapon, a következők figyelembevételével történik:
a kérelemre vonatkozó határozat meghozatalának időpontjában a származási országra vonatkozó valamennyi releváns tény, ideértve a származási ország törvényi, rendeleti és közigazgatási rendelkezéseit, valamint azok alkalmazási módját is;
a kérelmező releváns nyilatkozatai és az általa bemutatott dokumentumok, ideértve az arra vonatkozó információkat is, hogy a kérelmező üldöztetésnek, vagy súlyos sérelemnek ki volt‑e téve, illetve, hogy ezek veszélye fennáll‑e;
a kérelmező egyéni helyzete és személyes körülményei, ideértve az olyan tényezőket is, mint a háttér, nem és életkor, annak megállapítása érdekében, hogy a személyes körülményeit figyelembe véve a vele szemben elkövetett cselekmények vagy azon cselekmények, amelyeket vele szemben elkövethetnek, üldöztetésnek, illetve súlyos sérelemnek minősülnek‑e;
azon kérdés megválaszolása, hogy a kérelmező a származási ország elhagyása után végzett‑e olyan tevékenységet, amelynek kizárólagos vagy legfőbb célja a nemzetközi védelem iránti kérelem benyújtásához szükséges feltételek megteremtése volt, annak megállapítása érdekében, hogy e tevékenysége miatt az említett országba való visszatérése esetén a kérelmező vonatkozásában üldöztetés vagy súlyos sérelem veszélye fennáll‑e;
azon kérdés megválaszolása, hogy ésszerűen elvárható‑e a kérelmezőtől, hogy egy olyan másik állam védelmét vegye igénybe, amelynek állampolgárságát megszerezheti.
Amennyiben a tagállamok alkalmazzák az (1) bekezdés első mondatában említett elvet, amely szerint a kérelmezőnek meg kell indokolnia a nemzetközi védelem iránti kérelmét, és amennyiben a kérelmező állításait nem támasztják alá dokumentumok vagy egyéb bizonyítékok, úgy ezen állításokat nem kell bizonyítani, amennyiben:
a kérelmező láthatóan mindent megtett kérelmének alátámasztása érdekében;
a kérelmező átadta a rendelkezésére álló valamennyi bizonyítékot, és az egyéb jelentős, de hiányzó bizonyítékok vonatkozásában kielégítő magyarázatot adott;
megállapítható, hogy a kérelmező állításai logikailag összefüggőek és hihetőek, és nem mondanak ellent a kérelmével kapcsolatban ismert általános és egyedi információknak;
kérelmező az első adandó alkalommal benyújtotta a nemzetközi védelem iránti kérelmét, kivéve, amennyiben alapos indokkal igazolni tudja ennek elmulasztását; és
általánosságban megállapítható a kérelmező szavahihetősége.”
Az irányelv „Üldöztetési okok” című 10. cikke a következőképpen rendelkezik:
Az üldöztetési okok értékelésekor a tagállamok a következőket veszik figyelembe:
valamely csoport különösen akkor minősül meghatározott társadalmi csoportnak, ha:
a csoport tagjai veleszületett jellemzőkkel vagy meg nem változtatható közös háttérrel rendelkeznek vagy olyan közös meggyőződésük, illetve jellemzőik vannak, amelyek olyannyira alapvetők az identitás, illetve lelkiismeret szempontjából, hogy az érintett személyeket nem lehetne azok feladására kényszeríteni, illetve
a csoport az érintett országban egyértelműen elkülöníthető identitással rendelkezik, mivel a csoportot az azt körülvevő társadalom »másként kezeli.
A származási ország körülményeitől függően meghatározott társadalmi csoportnak minősülhet az olyan csoport is, amely tagjainak közös jellemzője a szexuális irányultságon alapul. Nem tartoznak a szexuális irányultság fogalma alá az olyan cselekmények, amelyek a tagállamok nemzeti joga értelmében bűncselekménynek minősülnek.
”
A 2005/85/EK irányelv
A menekültstátusz megadására és visszavonására vonatkozó tagállami eljárások minimumszabályairól szóló, 2005. december 1‑jei 2005/85/EK tanácsi irányelv (HL L 326., 13. o.) a (8) preambulumbekezdésében úgy fogalmaz, hogy tiszteletben tartja az alapvető jogokat, és szem előtt tartja különösen a Charta által elismert elveket.
A 2005/85 irányelvnek a személyes meghallgatásra vonatkozó követelményeket meghatározó 13. cikkének (3) bekezdése ekképpen rendelkezik:
A tagállamok megfelelő intézkedéseket hoznak annak érdekében, hogy a személyes meghallgatásra olyan körülmények között kerüljön sor, amelyekben a kérelmezők átfogóan előadhatják kérelmük benyújtásának okait. Ennek érdekében, a tagállamok
biztosítják, hogy a meghallgatást végző személy megfelelő felkészültséggel rendelkezzen a kérelem hátterében álló személyes és általános körülmények figyelembevételéhez, lehetőség szerint beleértve a kérelmező kulturális gyökereit vagy sérülékenységét is
A holland jog
A releváns nemzeti szabályokat a külföldiek jogállásáról szóló 2000. évi törvény (Vreemdelingenwet 2000) 31. cikke, a külföldiek jogállásáról szóló 2000. évi rendelet (Vreemdelingenbesluit 2000) 3.111. cikke és a külföldiek jogállásáról szóló 2000. évi szabályzat (Voorschrift Vreemdelingen 2000) 3.35. cikke tartalmazza.
E rendelkezéseket a külföldiek jogállásáról szóló 2000. évi körlevél (Vreemdelingencirculaire 2000) C2/2.1., C2/2.1.1. és C14/2.1–C14/2.4. szakasza egészíti ki.
A külföldiek jogállásáról szóló 2000. évi törvénynek a külföldiek jogállásáról szóló 2000. évi rendelet 3.111. cikkének (1) bekezdésével összefüggésben értelmezett 31. cikkének (1) bekezdése szerint az érintett menedékkérőt terheli az ideiglenes tartózkodási engedély (menedékjog) iránti kérelem alapjául szolgáló okok hitelességének bizonyítása, és e kérelmezőnek saját kezdeményezésére rendelkezésre kell bocsátania minden releváns adatot annak érdekében, hogy a hatóság a kérelme felől határozhasson. A Staatssecretaris megvizsgálja, hogy az említett engedély megadása jogilag megalapozott‑e.
A külföldiek jogállásáról szóló 2000. évi rendelet 3.111. cikkének (1) bekezdése szerint, ha a menedékkérő a külföldiek jogállásáról szóló 2000. évi törvény 28. cikkében szereplő tartózkodási engedély kiadását kéri, rendelkezésre kell bocsátania minden adatot, ideértve a releváns dokumentumokat, amelyek alapján a Staatssecretaris az érintett menedékkérővel együttműködve értékelni tudja, hogy van‑e jogi alapja ezen engedély megadásának.
A külföldiek jogállásáról szóló 2000. évi körlevél C14/2.1. szakasza értelmében a menedékkérő által tett nyilatkozatok hitelességének az értékelése az általa előadott tényekre és körülményekre irányul. A ténybeli körülmények az érintett menedékkérő személyére vonatkozó adatok, így többek között a szexuális irányultság.
E körlevél C14/2.2. szakasza szerint a menedékkérőnek igazat kell mondania, és teljes mértékben együtt kell működnie az összes tény lehető legteljesebb felderítése érdekében. A lehető legkorábbi időpontban értesítenie kell a bevándorlási és állampolgársági szolgálatot minden olyan eseményről és ténybeli körülményről, amely a kérelme kezelése szempontjából releváns.
Az említett körlevél C14/2.3. szakasza szerint nem kizárt, hogy az a tény, hogy a menedékkérő nyilatkozatainak valamely része hiteltelen, kihatással van e menedékkérő nyilatkozatai összes többi részének hitelességére is.
Ugyanezen körlevél C14/2.4. szakasza szerint főszabály szerint elegendő, ha a menedékkérő a nyilatkozatait valószínűsítette. E tekintetben az elvárás vele szemben az, hogy bocsásson rendelkezésre a kérelme alátámasztásául szolgáló dokumentumokat. Ugyanakkor az érintett menedékkérő által a kérelme alátámasztása érdekében tett nyilatkozatok hitelességének értékelésénél nem az a kérdés, hogy e nyilatkozatok bizonyíthatók‑e, illetve milyen mértékben. Ugyanis a menedékkérők több esetben kimutatták, hogy nem tudják bizonyítani a nyilatkozataikat, és hogy nem lehet tőlük ésszerűen elvárni, hogy meggyőző bizonyítékokat szolgáltassanak az előadásuk alátámasztására.
A Staatssecretaris a külföldiek jogállásáról szóló szabályzat 3.35. cikkének (3) bekezdése szerinti nyilatkozatokat hitelesnek értékelheti, következésképpen eltekinthet ezek bizonyításától, ha a menedékkérő szavahihetősége általánosságban megállapítható volt.
Az alapeljárások és az előzetes döntéshozatalra előterjesztett kérdés
A, B és C harmadik országbeli állampolgárok mind ideiglenes tartózkodási engedély (menedékjog) iránti kérelmet nyújtottak be Hollandiában. Kérelmük alátámasztására arra hivatkoztak, hogy származási országukban félnek az üldöztetéstől, különösen homoszexualitásuk miatt.
Az A által benyújtott első menedékjog iránti kérelmet a Staatssecretaris elutasította, mivel az nem volt hihető.
A nem vitatta ezt az első elutasító határozatot, és benyújtott egy második menedékjog iránti kérelmet, amelyben jelezte, hogy kész alávetni magát egy olyan „tesztnek”, amely bizonyítja a homoszexualitását, vagy kész homoszexuális cselekményt végezni, hogy bizonyítsa az állítólagos szexuális irányultságának valódiságát.
. július 12‑i határozatában a Staatssecretaris elutasította A második kérelmét azon okból, hogy az utóbbi által állított szexuális irányultság hitelessége még mindig nem volt megállapítható. A Staatssecretaris úgy ítélte meg, hogy nem lehet kizárólag a menedékkérő állítólagos szexuális irányultsága alapján határozni, anélkül hogy annak hitelességét bármely módon értékelték volna.
. augusztus 1‑jén a Staatssecretaris elutasította B kérelmét abból az okból, hogy a homoszexualitására vonatkozó nyilatkozatok általánosak, felületesek és nem hihetőek. Egyébiránt a Staatssecretaris szerint, mivel B olyan országból származik, ahol a homoszexualitás nem elfogadott, B‑nek több részletről kellene tudnia beszámolni az érzéseire és a szexuális irányultságával kapcsolatos belső folyamatra vonatkozóan.
C a homoszexualitása miatti üldöztetéstől eltérő indokokra hivatkozással nyújtotta be első menedékjog iránti kérelmét, amelyet a Staatssecretaris elutasított.
C nem vitatta ezt az első határozatot, és benyújtott egy második menedékjog iránti kérelmet, amelyet ezúttal a származási országában a homoszexualitása miatti üldöztetéstől való félelmére alapított. E második kérelem keretében C azt állította, hogy homoszexuális vonzalmát csupán a származási országának elhagyása után ismerhette be. C a kérelme alátámasztása érdekében megküldött az annak vizsgálatáért felelős hatóságoknak egy azonos nemű személlyel folytatott intim cselekményekről készült videofelvételt.
. október 8‑i határozatában a Staatssecretaris elutasította C menedékjog iránti kérelmét abból az okból, hogy ez utóbbinak a homoszexualitására vonatkozó nyilatkozatai nem voltak hihetőek. A Staatssecretaris úgy ítélte meg, hogy C‑nek az első menedékjog iránti kérelmében hivatkoznia kellett volna az állítólagos szexuális irányultságára, továbbá hogy C nem magyarázta el világosan, hogyan ismerte fel a homoszexualitását, és nem tudott válaszolni a homoszexuálisok jogait védő holland szervezetekre vonatkozó kérdésekre.
Az ideiglenes tartózkodási engedély (menedékjog) iránti kérelmük elutasítását követően A, B és C keresettel éltek ezen elutasító határozatokkal szemben a Rechtbank’s‑Gravenhage előtt.
. szeptember 9‑i és 2012. október 30‑i ítéleteivel a Rechtbank’s‑Gravenhage A, illetve C kereseteit mint megalapozatlanokat elutasította. E bíróság úgy ítélte meg egyfelől, hogy A‑nak, illetve C‑nek a kereseteikben vitatniuk kellett volna a Staatssecretaris első elutasító határozatait, másfelől hogy a második menedékjog iránti kérelemre irányuló eljárásban nem bizonyították az állítólagos homoszexualitásukra vonatkozó nyilatkozataik hitelességét.
A 2012. augusztus 23‑i ítéletben B‑nek a Staatssecretaris elutasító határozata elleni keresete szintén elutasításra került. A Rechtbank’s‑Gravenhage úgy ítélte meg, hogy a Staatssecretaris ésszerűen következtethetett arra, hogy B‑nek a homoszexualitására vonatkozó nyilatkozatai nem voltak hihetőek.
A, B és C az említett ítéletek ellen fellebbezéssel élt a Raad van State előtt.
E fellebbezési eljárások keretében A, B és C többek között arra hivatkozott, hogy mivel lehetetlen objektív módon megállapítani a menedékkérők szexuális irányultságát, a menedékjog iránti kérelmek vizsgálatáért felelős hatóságoknak határozataikat kizárólag az e kérelmezőknek az erre az állítólagos irányultságra vonatkozó kijelentésére kellene alapítaniuk.
Márpedig az alapeljárások felperesei szerint a menedékkérő által tett nyilatkozatok hitelességének vizsgálata keretében az említett hatóságok olyan kérdéseket tesznek fel ezen állítólagos irányultsággal kapcsolatban, amelyek többek között sértik a kérelmező méltóságát és a magánélet tiszteletben tartásához való jogát, illetve amelyek ezen túlmenően nem veszik figyelembe sem azt a szégyenérzetet, amelyet e kérelmező a meghallgatások során érezhet, sem azokat a kulturális gátakat, amelyek megakadályozhatják abban, hogy nyíltan beszéljen erről az irányultságról. Egyébiránt abból a tényből, hogy a Staatssecretaris a menedékkérők előadásait nem tekinti hitelesnek, nem kellene ugyanerre a következtetésre jutni magának a szexuális irányultságnak a hitelességével kapcsolatban is.
A Staatssecretaris rámutat arra, hogy sem a 2004/83 irányelvből, sem a Chartából nem következik, hogy kizárólag a menedékkérőknek az állítólagos szexuális irányultságukra vonatkozó kijelentései alapján kellene határozni. Mindazonáltal nem azt kell ellenőrizni, hogy a menedékkérők ténylegesen az általuk állított szexuális irányultságúak‑e, hanem inkább azt, hogy valószínűvé tették‑e, hogy a 2004/83 irányelv 10. cikke (1) bekezdésének d) pontja értelmében vett társadalmi csoporthoz tartoznak, illetve hogy ezen irányelv 10. cikkének (2) bekezdése értelmében az üldözők ilyen személyeknek tekintik őket.
Egyébiránt a Staatsecretaris szerint a menedékkérők a homoszexualitásukra vonatkozóan csak ritkán tudnak máshogyan bizonyítékot szolgáltatni, mint saját nyilatkozataik révén, így amennyiben e nyilatkozatokat koherensnek és hihetőnek tekintik, és a menedékkérő általános szavahihetőségét meg lehetett állapítani, kétség esetén e kérelmezők javára kell dönteni.
A Staatssecretaris szerint az az értékelés, amelyet a menedékkérők szexuális irányultságának hitelességére vonatkozóan kell elvégeznie, nem különbözik a más üldöztetési okokra vonatkozó értékeléstől. E hatóság mindazonáltal figyelembe veszi a szexuális irányultságra vonatkozó nyilatkozatokkal összefüggő speciális nehézségeket. Többek között azt ajánlják a menedékkérők meghallgatásáért felelős munkatársaknak, hogy ne tegyenek fel közvetlen kérdéseket arra vonatkozóan, hogy e menedékkérők milyen módon élik meg az irányultságukat. Másfelől semmilyen relevanciát nem tulajdonítanak a menedékkérők által bizonyítékként szolgáltatott intim cselekményekről készült képeknek, tekintettel arra, hogy azok csupán a szexuális cselekményeknek a végzését bizonyítják, és nem az állítólagos szexuális irányultságnak a valódiságát.
A Raad van State kifejti, hogy a Staatssecretaris sem a 2004/83 irányelv 4. cikke, sem a Charta hivatkozott rendelkezései alapján nem köteles kizárólag a menedékkérők nyilatkozatai alapján bizonyítottnak tekinteni az állítólagos szexuális irányultságukat. Egyébiránt e bíróság szerint a menedékkérők szexuális irányultságának ellenőrzése nem különbözik a többi üldöztetési ok ellenőrzésétől.
Mindazonáltal a Raad van State részéről kérdések merülnek fel azon esetleges korlátok kapcsán, amelyeket a 2004/83 irányelv 4. cikkének, valamint a Charta 3. és 7. cikkének rendelkezései szabnak a menedékkérők szexuális irányultsága ellenőrzésének.
A kérdést előterjesztő bíróság megítélése szerint az, hogy kérdéseket tesznek fel a menedékkérőnek, bizonyos mértékig sértheti a Charta említett rendelkezései által biztosított jogokat.
E bíróság szerint bármi is az érintett tagállamban elfogadott módszer az állítólagos szexuális irányultság valódiságának vizsgálatára vonatkozóan, nem lehet kizárni annak a veszélyét, hogy a menedékkérőknek a Charta 3. és 7. cikkében biztosított alapvető jogai sérülnek.
Ilyen körülmények között a Raad van State úgy határozott, hogy felfüggeszti az eljárást, és előzetes döntéshozatal céljából a következő – a C‑148/13–C‑150/13. sz. ügyekben ugyanúgy megfogalmazott – kérdést terjeszti a Bíróság elé:
Milyen korlátokat szab a [2004/83 irányelv], valamint a [Charta], különösen annak 3. és 7. cikke az állítólagos szexuális irányultság hitelessége vizsgálati módjának, és különböznek‑e ezen korlátok azoktól, amelyek az egyéb üldöztetési okok hitelességének értékelésére vonatkoznak, és ha igen, mennyiben?”
A Bíróság 2013. április 19‑i határozatával az írásbeli és a szóbeli szakasz lefolytatása, valamint az ítélethozatal céljából egyesítette a C‑148/13–C‑150/13. sz. ügyeket.
Az előzetes döntéshozatalra előterjesztett kérdésről
Előzetes észrevételek
A 2004/83 irányelv (3), (16) és (17) preambulumbekezdéséből kitűnik, hogy a Genfi Egyezmény a menekültek védelmét szolgáló nemzetközi jogi rendszer sarokkövét képezi, és azért fogadták el az irányelvnek a menekült jogállás nyújtásának feltételeire, valamint e jogállás tartalmára vonatkozó rendelkezéseit, hogy közös fogalmakra és feltételekre támaszkodva segítsék a tagállamok illetékes hatóságait ezen egyezmény alkalmazása során (N‑ítélet, C‑604/12, EU:C:2014:302, 27. pont).
A 2004/83 irányelv rendelkezéseit tehát az irányelv általános rendszerének és célkitűzésének fényében kell értelmezni, tiszteletben tartva a Genfi Egyezményt és az EUMSZ 78. cikk (1) bekezdésében említett egyéb vonatkozó szerződéseket. Ezen értelmezés során az irányelv (10) preambulumbekezdéséből eredően tiszteletben kell tartani a Charta által elismert jogokat is (X és társai ítélet, C‑199/12–C‑201/12, EU:C:2013:720, 40. pont).
Egyébiránt emlékeztetni kell arra, hogy a 2004/83 irányelv nem tartalmaz a nemzetközi védelem iránti kérelem vizsgálatára vonatkozó eljárási szabályokat, és ennélfogva nem határozza meg azokat az eljárási garanciákat, amelyeket a menedékkérő számára biztosítani kell. A 2005/85 irányelv az, amely minimumszabályokat állapít meg a kérelmek vizsgálatára irányuló eljárásokra vonatkozóan, és amely meghatározza a menedékkérők azon jogait, amelyeket az alapügyek vizsgálatának keretében figyelembe kell venni.
A kérdésről
A kérdést előterjesztő bíróság kérdésében lényegében arra keresi a választ, hogy a 2004/83 irányelvnek a Charta rendelkezései fényében értelmezett 4. cikkét úgy kell‑e értelmezni, hogy az a bíróság felülvizsgálata mellett eljáró illetékes nemzeti hatóságok számára bizonyos korlátokat szab az olyan menedékkérő állítólagos szexuális irányultságát illető tények és körülmények értékelésének, akinek a kérelme az ezen irányultság miatti üldöztetéstől való félelmen alapul.
E tekintetben először is jelezni kell, hogy ellentétben az alapügy felpereseinek állításaival, amelyek értelmében a menedékkérő szexuális irányultsága miatti üldöztetéstől való félelmen alapuló menedékjog iránti kérelem vizsgálatáért felelős illetékes hatóságoknak a menedékkérő állítólagos irányultságát kizárólag e kérelmező nyilatkozatai alapján bizonyított ténynek kellene tekinteniük, az említett nyilatkozatok – figyelembe véve a menedékjog iránti kérelmek sajátos összefüggéseit – a 2004/83 irányelv 4. cikkében előírt, tények és körülmények vizsgálatára irányuló eljárásnak csupán a kiindulópontját képezhetik.
Ugyanis kitűnik az említett irányelv 4. cikke (1) bekezdésének magának a megfogalmazásából, hogy e vizsgálat keretében a tagállamok a kérelmező kötelezettségének tekinthetik, hogy a lehető leggyorsabban bemutasson minden, a nemzetközi védelem iránti kérelem megalapozásához szükséges bizonyítékot, és e kérelem szempontjából jelentőséggel bíró bizonyítékok értékelését – e kérelmező közreműködésével – a tagállam végzi.
Ezenfelül kitűnik a 2004/83 irányelv 4. cikkének (5) bekezdéséből, hogy amennyiben az e rendelkezés a)–e) pontjában felsorolt feltételek nem teljesülnek, előfordulhat, hogy a menedékkérők állítólagos szexuális irányultságukra vonatkozó nyilatkozatait meg kell erősíteni.
Ebből következően, noha a menedékkérő feladata ennek a magánszférához tartozó irányultságnak az azonosítása, az ezen irányultság miatti üldöztetéstől való félelmen alapuló menekült jogállás elismerése iránti kérelmek – ugyanúgy, mint a más üldöztetési okokon alapuló kérelmek – az ugyanezen irányelv 4. cikkében előírt értékelési folyamatnak vethetők alá.
Mindazonáltal a nyilatkozatok és az ilyen kérelmek alátámasztására benyújtott dokumentumok vagy egyéb bizonyítékok illetékes hatóságok általi értékelési módjai meg kell, hogy feleljenek a 2004/83 és a 2005/85 irányelv rendelkezéseinek, valamint – amint az ezen irányelvek (10), illetve (8) preambulumbekezdéséből kitűnik – a Charta által biztosított alapvető jogoknak, úgy mint a Charta 1. cikkében szereplő, emberi méltóság tiszteletben tartásához való jognak, valamint az ennek 7. cikke által biztosított, magán‑ és családi élet tiszteletben tartásához való jognak.
Még ha a 2004/83 irányelv 4. cikkének rendelkezései minden nemzetközi védelem iránti kérelemre alkalmazandók is, függetlenül attól, hogy mely üldöztetési okokra történik hivatkozás e kérelmek alátámasztása érdekében, az illetékes hatóságoknak a nyilatkozatok és a dokumentumok vagy egyéb bizonyítékok értékelési módjait a menedékjog iránti kérelmek egyes kategóriáinak sajátosságaihoz kell igazítaniuk, tiszteletben tartva a Charta által biztosított jogokat.
Ami a 2004/83 irányelv 4. cikkében előírt tények és körülmények értékelését illeti, ez az értékelés – amint az az M‑ítélet (C‑277/11, EU:C:2012:744) 64. pontjában szerepel – két külön szakaszból áll. Az első szakasz azon ténybeli körülmények megállapítását érinti, amelyek a kérelmet alátámasztó bizonyítékoknak minősülhetnek, míg a második szakasz ezen információk jogi értékelését foglalja magában, amely annak eldöntésében áll, hogy az adott ügyet jellemző tényekre tekintettel a 2004/83 irányelv 9. és 10. vagy 15. cikkében a nemzetközi védelem megadására vonatkozóan előírt érdemi feltételek teljesülnek‑e.
Ezen első szakasz keretében – amely éppen az a szakasz, amely során a kérdést előterjesztő bíróság kérdései az alapügyek mindegyikében felmerültek –, noha a tagállamok úgy vélhetik, hogy alapvetően a kérelmező kötelezettsége, hogy bemutasson minden, a kérelmének megalapozásához szükséges bizonyítékot – tekintve egyébiránt, hogy a saját szexuális irányultságának megállapítását szolgáló bizonyítékok szolgáltatására ő a legalkalmasabb –, az e kérelem releváns információinak meghatározására vonatkozó szakaszban az érintett tagállamnak az említett irányelv 4. cikke (1) bekezdésének megfelelően a kérelmezővel együtt kell működnie (lásd ebben az értelemben: M‑ítélet, EU:C:2012:744, 65. pont).
E tekintetben meg kell jegyezni, hogy a 2004/83 irányelv 4. cikke (3) bekezdésének c) pontja szerint ennek az értékelésnek egyedinek kell lennie, és figyelembe kell vennie a kérelmező egyéni helyzetét, valamint személyes körülményeit, ideértve az olyan tényezőket is, mint a háttér, a nem és az életkor, annak megállapítása érdekében, hogy e körülményeket figyelembe véve a vele szemben elkövetett cselekmények vagy azon cselekmények, amelyeket vele szemben elkövethetnek, üldöztetésnek, illetve súlyos sérelemnek minősülnek‑e.
Egyébiránt, amint az a jelen ítélet 51. pontjában felidézésre került, az illetékes hatóságok által végzett ellenőrzések keretében az említett irányelv 4. cikke szerint, amennyiben a menedékkérő bizonyos állításait nem támasztják alá dokumentumok vagy egyéb bizonyítékok, úgy ezen állításokat nem kell bizonyítani, feltéve hogy az ugyanezen irányelv 4. cikke (5) bekezdésének a)–e) pontjában szereplő együttes feltételek teljesülnek.
A nyilatkozatoknak és a dokumentumoknak vagy egyéb bizonyítékoknak az alapügyek mindegyikében szóban forgó értékelési módjait illetően, annak érdekében, hogy a kérdést előterjesztő bíróság számára hasznos választ lehessen adni, a jelen elemzést le kell szűkíteni arra a kérdésre, hogy a 2004/83 és a 2005/85, valamint a Charta rendelkezéseivel összhangban vannak‑e, egyfelől az illetékes hatóságok által, többek között a homoszexuálisokkal kapcsolatos sztereotípiákon alapuló kérdések, vagy a menedékkérő szexuális szokásaira vonatkozó részletes kikérdezés útján végzett ellenőrzések, valamint az a lehetőség, hogy e hatóságok elfogadják azt, hogy az említett kérelmező „teszteknek” vesse alá magát a homoszexualitása bizonyítása érdekében, és/vagy önkéntesen videofelvételeket szolgáltasson intim cselekményeiről, illetve másfelől e rendelkezésekkel összhangban van‑e az illetékes hatóságok azon lehetősége, hogy megállapítsák a hitelesség hiányát kizárólag azon tény alapján, hogy ugyanezen kérelmező nem hivatkozott az állítólagos szexuális irányultságára az első adandó alkalommal, amikor az üldöztetés okait előadhatta.
Először is, ami az érintett menedékkérőnek a homoszexuálisok érdekeit védő egyesületekre és az ezen egyesületekkel kapcsolatos részletekre vonatkozó ismereteire irányuló kérdéseken alapuló vizsgálatokat illeti, a C‑150/13. sz. ügy felperese szerint azok arra utalnak, hogy az említett hatóságok a homoszexuálisok viselkedésére vonatkozó sztereotipikus fogalmakra alapítják az értékeléseiket, és nem az egyes menedékkérők konkrét körülményeire.
E tekintetben emlékeztetni kell arra, hogy a 2004/83 irányelv 4. cikke (3) bekezdésének c) pontja azt a kötelezettséget rója az illetékes hatóságokra, hogy az értékelést a kérelmező egyéni helyzetének, valamint személyes körülményeinek figyelembevételével végezzék, és hogy a 2005/85 irányelv 13. cikke (3) bekezdésének a) pontja értelmében ugyanezen hatóságok kötelesek a meghallgatást a menedékjog iránti kérelem hátterében álló személyes és általános körülmények figyelembevételével végezni.
Noha egyes sztereotipikus fogalmakra irányuló kérdések hasznosak lehetnek az illetékes hatóságok számára ennek az értékelésnek az elvégzéséhez, a menekült jogállás elismerése iránti kérelmeknek kizárólag a homoszexuálisokhoz kötődő sztereotipikus fogalmak alapján történő értékelése nem felel meg az előző pontban említett rendelkezések követelményeinek, mivel nem teszi lehetővé, hogy az említett hatóságok figyelembe vegyék az érintett menedékkérő egyéni és személyes körülményeit.
Ennélfogva az, hogy a menedékkérő nem képes válaszolni ilyen kérdésekre, önmagában nem elégséges indok a kérelmező hitelessége hiányának a megállapításához, mivel az ilyen megközelítés ellentétes lenne a 2004/83 irányelv 4. cikke (3) bekezdésének c) pontjában, valamint a 2005/85 irányelv 13. cikke (3) bekezdésének a) pontjában szereplő követelményekkel.
Másodszor, noha a nemzeti hatóságok adott esetben alappal tehetnek fel kérdéseket a menedékkérő állítólagos szexuális irányultságára vonatkozó tények és körülmények értékelése érdekében, az e kérelmező szexuális szokásainak részleteire vonatkozó kérdések ellentétesek a Charta által biztosított alapvető jogokkal, különösen az ennek 7. cikke által biztosított, magán‑ és családi élet tiszteletben tartásához való joggal.
Harmadszor, ami a nemzeti hatóságok azon lehetőségét illeti, hogy amint azt az alapeljárás egyes felperesei ajánlották, e személyek homoszexualitásának megállapítása érdekében elfogadják homoszexuális cselekmények végzését, illetve azt, hogy e személyek esetleges „teszteknek” vessék alá magukat, továbbá azt, hogy az említett kérelmezők az intim cselekményeikről készült videofelvételekhez hasonló bizonyítékokat szolgáltassanak, hangsúlyozni kell, hogy azonkívül, hogy az ilyen bizonyítékoknak nincsen feltétlenül bizonyító erejük, azok sértik az emberi méltóságot, amelynek tiszteletben tartását a Charta 1. cikke biztosítja.
Ezenfelül az ilyen típusú bizonyíték engedélyezése vagy elfogadása ösztönzőleg hatna más kérelmezőkre, és számukra de facto ilyen bizonyítás előírásához vezetne.
Negyedszer, ami az illetékes hatóságok azon lehetőségét illeti, hogy megállapítsák a hitelesség hiányát, amikor e kérelmező többek között nem hivatkozott az állítólagos szexuális irányultságára az első adandó alkalommal, amikor az üldöztetés okait előadhatta, az alábbiakat kell megállapítani.
A 2004/83 irányelv 4. cikke (1) bekezdésének a rendelkezéseiből kitűnik, hogy a tagállamok a kérelmező kötelezettségének tekinthetik, hogy a „lehető leggyorsabban” bemutasson minden, a nemzetközi védelem iránti kérelem megalapozásához szükséges bizonyítékot.
Mindazonáltal figyelembe véve valamely személy magánszférájára és különösen a szexualitására vonatkozó kérdések kényes jellegét, nem lehet e személy hitelességének hiányát kizárólag azon tény alapján megállapítani, hogy eleinte – mivel nem kívánta életének intim részleteit feltárni – nem nyilatkozott a homoszexualitásáról.
Egyébiránt meg kell állapítani, hogy a 2004/83 irányelv 4. cikkének (1) bekezdésében szereplő azon kötelezettséget, hogy a „lehető leggyorsabban” bemutatásra kerüljön minden, a nemzetközi védelem iránti kérelem megalapozásához szükséges bizonyíték, mérsékli az illetékes hatóságokkal szemben a 2005/85 irányelv 13. cikke (3) bekezdésének a) pontja és a 2004/83 irányelv 4. cikkének (3) bekezdése által előírt azon követelmény, hogy a meghallgatást a kérelem hátterében álló személyes és általános körülményeknek, többek között a kérelmező sérülékenységének a figyelembevételével végezzék, és hogy e kérelem értékelése egyedi alapon, minden egyes kérelmező egyéni helyzete és személyes körülményei figyelembevételével történjék.
Így annak megállapítása, hogy valamely menedékkérő kizárólag azért hiteltelen, mert az első adandó alkalommal, amikor az üldöztetés okait előadhatta, nem fedte fel a szexuális irányultságát, az előző pontban említett követelmény figyelmen kívül hagyásával járna.
A fentiek összességére tekintettel az alábbiakat kell válaszolni a C‑148/13–C‑150/13. sz. ügyek mindegyikében feltett kérdésre:
A 2004/83 irányelv 4. cikke (3) bekezdésének c) pontját, valamint a 2005/85 irányelv 13. cikke (3) bekezdésének a) pontját úgy kell értelmezni, hogy azokkal ellentétes az, hogy a bíróság felülvizsgálata mellett eljáró illetékes nemzeti hatóságoknak az olyan menedékkérő állítólagos szexuális irányultságát illető tények és körülmények vizsgálata keretében, akinek a kérelme az ezen irányultság miatti üldöztetéstől való félelmen alapul, e kérelmező nyilatkozatai, valamint a kérelme alátámasztására benyújtott dokumentumok vagy egyéb bizonyítékok kizárólag az említett hatóságoknak a homoszexuálisokra vonatkozó sztereotipikus fogalmakon alapuló kérdések révén történő értékelésének essenek alá.
A 2004/83 irányelvnek a Charta 7. cikkének fényében értelmezett 4. cikkét úgy kell értelmezni, hogy azzal ellentétes az, hogy ennek a vizsgálatnak a keretében az illetékes nemzeti hatóságok a menedékkérő szexuális szokásaira vonatkozó részletes kikérdezéseket végezzenek.
A 2004/83 irányelvnek a Charta 1. cikkének fényében értelmezett 4. cikkét úgy kell értelmezni, hogy azzal ellentétes az, hogy ennek az említett vizsgálatnak a keretében e hatóságok elfogadjanak olyan bizonyítékokat, hogy az érintett menedékkérő homoszexuális cselekményeket végez, illetve azt, hogy e személy a homoszexualitásának bizonyítása érdekében „teszteknek” veti alá magát, vagy hogy ilyen cselekményekről készült videofelvételeket szolgáltat.
A 2004/83 irányelv 4. cikkének (3) bekezdését, valamint a 2005/85 irányelv 13. cikke (3) bekezdésének a) pontját úgy kell értelmezni, hogy azokkal ellentétes az, hogy ugyanezen vizsgálat keretében az illetékes nemzeti hatóságok kizárólag abból a tényből fakadóan megállapítsák az érintett menedékkérő nyilatkozatai hitelességének hiányát, hogy e kérelmező nem hivatkozott az állítólagos szexuális irányultságára az első adandó alkalommal, amikor az üldöztetés okait előadhatta.
A költségekről
Mivel ez az eljárás az alapeljárásban részt vevő felek számára a kérdést előterjesztő bíróság előtt folyamatban lévő eljárás egy szakaszát képezi, ez a bíróság dönt a költségekről. Az észrevételeknek a Bíróság elé terjesztésével kapcsolatban felmerült költségek, az említett felek költségeinek kivételével, nem téríthetők meg.
A fenti indokok alapján a Bíróság (nagytanács) a következőképpen határozott:
A harmadik országok állampolgárainak, illetve a hontalan személyeknek menekültként vagy a más okból nemzetközi védelemre jogosultként való elismerésének feltételeiről [helyesen: feltételeire] és az e státuszok tartalmára vonatkozó minimumszabályokról szóló, 2004. április 29‑i 2004/83/EK tanácsi irányelv 4. cikke (3) bekezdésének c) pontját, valamint a menekültstátusz megadására és visszavonására vonatkozó tagállami eljárások minimumszabályairól szóló, 2005. december 1‑jei 2005/85/EK tanácsi irányelv 13. cikke (3) bekezdésének a) pontját úgy kell értelmezni, hogy azokkal ellentétes az, hogy a bíróság felülvizsgálata mellett eljáró illetékes nemzeti hatóságoknak az olyan menedékkérő állítólagos szexuális irányultságát illető tények és körülmények vizsgálata keretében, akinek a kérelme az ezen irányultság miatti üldöztetéstől való félelmen alapul, e kérelmező nyilatkozatait, valamint a kérelme alátámasztására benyújtott dokumentumokat vagy egyéb bizonyítékokat kizárólag az említett hatóságoknak a homoszexuálisokra vonatkozó sztereotipikus fogalmakon alapuló kérdések révén történő értékelésének essenek alá.
A 2004/83 irányelvnek az Európai Unió Alapjogi Chartája 7. cikkének fényében értelmezett 4. cikkét úgy kell értelmezni, hogy azzal ellentétes az, hogy ennek a vizsgálatnak a keretében az illetékes nemzeti hatóságok a menedékkérő szexuális szokásaira vonatkozó részletes kikérdezéseket végezzenek.
A 2004/83 irányelvnek az Európai Unió Alapjogi Chartája 1. cikkének fényében értelmezett 4. cikkét úgy kell értelmezni, hogy azzal ellentétes az, hogy ennek az említett vizsgálatnak a keretében e hatóságok elfogadjanak olyan bizonyítékokat, hogy az érintett menedékkérő homoszexuális cselekményeket végez, illetve azt, hogy e személy a homoszexualitásának bizonyítása érdekében „teszteknek” veti alá magát, vagy hogy ilyen cselekményekről készült videofelvételeket szolgáltat.
A 2004/83 irányelv 4. cikkének (3) bekezdését, valamint a 2005/85 irányelv 13. cikke (3) bekezdésének a) pontját úgy kell értelmezni, hogy azokkal ellentétes az, hogy ugyanezen vizsgálat keretében az illetékes nemzeti hatóságok kizárólag abból a tényből fakadóan megállapítsák az érintett menedékkérő nyilatkozatai hitelességének hiányát, hogy e kérelmező nem hivatkozott az állítólagos szexuális irányultságára az első adandó alkalommal, amikor az üldöztetés okait előadhatta.
