Oggi vi parlerò degli ultimi 30 anni di storia dell'architettura.
Sono tanti, concentrati in 18 minuti.
È un tema complesso, quindi andremo in un posto complesso: il New Jersey.
Sono del New Jersey e 30 anni fa, all'età di sei anni, vivevo a casa dei miei in una cittadina di nome Livingston, e questa era la mia stanza.
Dietro l'angolo della mia stanza c'era il bagno che condividevo con mia sorella.
Tra la mia stanza e il bagno c'era una balaustra che dava sul soggiorno.
Lì tutti si riunivano a guardare la TV, quindi ogni volta che andavo dalla mia stanza al bagno, tutti mi vedevano, e ogni volta che facevo la doccia e tornavo in asciugamano, tutti mi vedevano.
Ero così.
Ero goffo, insicuro, e lo detestavo.
Odiavo quel passaggio, odiavo quella balaustra, odiavo quella stanza, e odiavo quella casa.
Questa è architettura.
Punto.
Quella sensazione, quelle emozioni che provavo, mostrano la potenza dell'architettura, perché l'architettura non è matematica né urbanistica: sono quei collegamenti emotivi, viscerali che proviamo nei luoghi che occupiamo.
Queste emozioni non stupiscono, perché secondo l'EPA, gli americani passano il 90 per cento del tempo in spazi chiusi.
Il 90 per cento del loro tempo, circondati da architettura.
È tantissimo.
Quindi l'architettura ci condiziona in modi che nemmeno notiamo.
Questo ci rende un po' creduloni e molto prevedibili.
Significa che quando vi mostro un edificio come questo, so cosa pensate: pensate al "potere", alla "stabilità" e alla "democrazia".
E so che lo pensate perché si basa su un edificio costruito 2500 anni fa dai Greci.
È un trucco.
È un meccanismo usato dall'architettura per farvi creare una connessione emotiva alle forme con cui costruiamo i nostri edifici.
È una connessione emotiva prevedibile, e usiamo questo trucco da molto tempo.
Lo abbiamo usato 200 anni fa per costruire le banche.
Lo abbiamo usato nel 19° secolo per costruire i musei d'arte.
E nel 20° secolo, in America, lo abbiamo usato per costruire case.
Guardate questi soldatini stabili e compatti, fronte oceano che tengono lontani gli elementi naturali.
È molto utile, perché costruire cose è spaventoso.
È costoso, ci vuole tempo, ed è molto complicato.
Chi costruisce cose -- sviluppatori e governi -- hanno paura dell'innovazione per natura, e preferiscono usare queste forme a cui sanno che reagirete.
Ecco perché finiamo con edifici come questo.
È un bell'edificio.
È la biblioteca pubblica di Livingston completata nel 2004 nella mia città natale: ha una cupola, ha questo spazio circolare, le colonne, i mattoni rossi e si intuisce quello che Livingston cerca di dire con questo edificio: bambini, valori e storia.
Ma non ha molto a che fare con quello che fa una biblioteca oggi.
Lo stesso anno, il 2004, dall'altra parte del paese, è stata completata un'altra biblioteca, e ha questo aspetto.
È a Seattle.
Rappresenta il modo di consumare i media nell'era digitale.
È un nuovo tipo di servizio pubblico per la città, un posto per riunirsi, leggere e condividere.
Com'è possibile che nello stesso anno, nello stesso paese, due edifici, entrambi chiamati biblioteca, siano così diversi?
La risposta è che l'architettura funziona sul principio del pendolo.
Da un lato c'è l'innovazione, e gli architetti spingono costantemente verso nuove tecnologie, nuove tipologie, nuove soluzioni nel modo di vivere.
Spingiamo e spingiamo fino a sfinirvi.
Ci vestiamo tutti di nero, diventiamo depressi, pensate che siamo adorabili, siamo morti dentro perché non abbiamo scelta.
Dobbiamo passare dall'altro lato e riprendere quei simboli che sappiamo che vi piacciono.
Lo facciamo e voi siete felici, ci sentiamo completamente esauriti, quindi cominciamo a sperimentare di nuovo, carichiamo indietro il pendolo, lo mandiamo avanti e indietro, lo facciamo da 300 anni, e certamente da 30.
Ok, 30 anni fa uscivamo dagli anni '70.
Gli architetti erano occupati a sperimentare una cosa chiamata brutalismo.
Parliamo di cemento.
Ci potete arrivare.
Piccole finestre, su scala disumana.
Roba davvero forte.
Avvicinandoci agli anni '80, cominciamo a riprendere quei simboli.
Spingiamo nuovamente il pendolo nell'altra direzione.
Prendiamo queste forme che sappiamo vi piacciono e le aggiorniamo.
Aggiungiamo neon, colori pastello e usiamo nuovi materiali.
Così vi piace.
Non ne avete mai abbastanza.
Prendiamo guardaroba in stile Chippendale e li trasformiamo in grattacieli, e i grattacieli possono essere castelli medievali fatti di vetro.
Le forme si ingrandiscono, audaci e colorate.
I nani diventano colonne.
I cigni diventano grandi come edifici.
Era folle.
Ma sono gli anni '80, è fantastico.
Ci incontriamo tutti nei centri commerciali e ci spostiamo tutti in periferia, e in periferia possiamo dare forma alle nostre fantasie architettoniche.
Quelle fantasie possono essere mediterranee, o francesi, o italiane.
Possibilmente con un sacco di grissini.
Questo è il postmodernismo.
Questo significa simboli.
Che sono facili, sono economici, perché invece di creare luoghi, creiamo ricordi di luoghi.
Perché so, e so che lo sapete tutti, questa non è la Toscana.
Questo è l'Ohio.
Gli architetti sono frustrati, e cominciamo a spingere il pendolo nell'altra direzione.
Verso la fine degli anni '80 e i primi anni '90, cominciamo a sperimentare il decostruttivismo.
Gettiamo via i nostri simboli storici, ci affidiamo a nuove tecniche di progettazione informatiche, e tiriamo fuori nuove composizioni, forme contro forme.
È roba accademica, cerebrale, è terribilmente impopolare, è alienante.
Di solito, il pendolo torna nell'altra direzione.
Poi succede una cosa straordinaria.
Nel 1997, viene inaugurato questo edificio.
Questo è il Guggenheim di Frank O' Gehry a Bilbao.
Questo edificio cambia sostanzialmente la relazione del mondo con l'architettura.
Paul Goldberger ha detto che Bilbao è stato uno dei rari momenti in cui la critica, gli accademici e il pubblico si sono trovati d'accordo su un edificio.
The New York Times ha definito l'edificio un miracolo.
Il turismo a Bilbao è cresciuto del 2500 per cento dopo il completamento di questo edificio.
Improvvisamente, tutti ne vogliono uno: Los Angeles, Seattle, Chicago, New York, Cleveland, Springfield.
Tutti ne vogliono uno, e Gehry è ovunque.
È il primo starchitetto.
Com'è possibile che queste forme -- selvagge e radicali come sono-- com'è possibile che diventino così onnipresenti nel mondo?
È stato lo stimolo dei media che ci hanno rapidamente insegnato che queste forme significano cultura e turismo.
Abbiamo creato una reazione emotiva a queste forme.
E così hanno fatto tutti i sindaci del mondo.
Tutti i sindaci sapevano che con queste forme avrebbero avuto cultura e turismo.
Questo fenomeno al volgere del nuovo millennio è successo a qualche altro starchitetto.
È successo a Zaha, a Libeskind, e quello che è successo a questa élite di architetti al volgere del nuovo millennio potrebbe succedere a tutto il campo dell'architettura, nel momento in cui i media digitali aumentano la velocità con cui consumiamo le informazioni.
Pensate a come consumate l'architettura.
Mille anni fa, dovevate camminare verso il villaggio accanto per vedere un edificio.
I trasporti velocizzano: potete prendere la nave, l'aereo, potete fare i turisti.
La tecnologia velocizza: potete vederlo sui giornali, alla TV, finché non diventiamo tutti fotografi di architettura, e l'edificio si sgancia dal sito in cui si trova.
Oggi l'architettura è ovunque, e quindi la velocità di comunicazione ha finalmente raggiunto la velocità dell'architettura.
Perché l'architettura si muove velocemente.
Non ci vuole molto a pensare a un edificio.
Ci vuole molto a costruire un edificio, dai tre ai quattro anni.
E nel frattempo, un architetto progetterà due, o otto, o 100 altri edifici prima di sapere se quell'edificio, progettato quattro anni prima, è stato un successo.
Questo perché non c'è mai stato un buon sistema di feedback, in architettura.
Ecco perché finiamo per fare edifici come questo.
Il brutalismo non è stato un movimento di un paio di anni; è durato 20 anni.
Per 20 anni, abbiamo prodotto edifici come questo perché non avevamo idea di quanto lo odiaste.
Non succederà più, credo, perché siamo sull'orlo della più grande rivoluzione architettonica dall'invenzione del cemento, dell'acciaio, o dell'ascensore, ed è una rivoluzione mediatica.
La mia teoria è che applicando il pendolo ai media, comincia a oscillare molto più rapidamente, finché non è ai due estremi contemporaneamente, e offusca così la differenza tra innovazione e simbolo, tra noi, gli architetti, e voi, il pubblico.
Possiamo creare simboli carichi emotivamente, quasi istantaneamente, da una cosa completamente nuova.
Vi mostro come si sviluppa in un progetto che la mia azienda ha completato recentemente.
Siamo stati ingaggiati per sostituire questo edificio incendiato.
È il centro di una città chiamata Pines, a Fire Island nello stato di New York.
È un centro ricreativo.
Abbiamo proposto un edificio audace, diverso da qualunque forma a cui era abituata la comunità, e avevamo paura, sia noi che il cliente che la comunità stessa, così abbiamo creato una serie di rendering che abbiamo messo su Facebook e su Instagram, e abbiamo lasciato decidere alla gente: potevano condividerli, commentarli, apprezzarli, detestarli.
Ma così, due anni prima del suo completamento, l'edificio era già parte della comunità, così quando il prodotto finito è risultato esattamente come il rendering, non ci sono state sorprese.
Questo edificio era già parte della comunità, e quella prima estate, quando la gente ha cominciato ad arrivare e condividere l'edificio sui social network, l'edificio ha smesso di essere solo un edificio ed è diventato un media, perché queste non sono solo immagini di un edificio, sono le vostre foto di un edificio.
Se le usate per raccontare una storia, diventano parte del vostro racconto personale, e siete voi a mandare in cortocircuito la nostra memoria collettiva, e create questi simboli carichi perché noi li possiamo capire.
Significa che non abbiamo più bisogno dei Greci che ci raccontano cosa pensare dell'architettura.
Ci possiamo raccontare quello che pensiamo dell'architettura, perché i media digitali non hanno solo cambiato le relazioni tra di noi; hanno cambiato la relazione tra noi e gli edifici.
Pensate un attimo a quei bibliotecari di Livingston.
Se quell'edificio fosse costruito oggi, la prima cosa che farebbero sarebbe andare online e cercare "nuove biblioteche".
Verrebbero bombardati da esempi di sperimentazione, di innovazione, di quello che può essere una biblioteca.
Sono munizioni.
Sono munizioni che possono portare al sindaco di Livingston, alla gente di Livingston.
Non c'è una sola risposta a come dev'essere una biblioteca oggi.
Partecipiamo.
Questa abbondanza di sperimentazione dà la libertà di fare i propri esperimenti.
Oggi tutto è diverso.
Gli architetti non sono più queste creature misteriose che usano paroloni e disegni complicati, e non siete il pubblico sfigato, il consumatore che non accetta più niente che non abbia già visto.
Gli architetti possono ascoltarvi, e l'architettura non vi intimidisce.
Significa che quel pendolo che oscilla da uno stile all'altro, da un movimento all'altro, è irrilevante.
Possiamo andare avanti e trovare soluzioni rilevanti ai problemi della società.
Non è la fine della storia dell'architettura, e significa che gli edifici di domani saranno molto diversi dagli edifici di oggi.
Significa che uno spazio pubblico nell'antica città di Siviglia può essere unico e fatto su misura per una città moderna.
Significa che uno stadio a Brooklyn può essere uno stadio a Brooklyn, non il pastiche storico in mattoni rossi di quello che pensiamo debba essere uno stadio.
Significa che i robot costruiranno i nostri edifici, perché siamo finalmente pronti per le forme che produrranno.
Significa che gli edifici seguiranno i capricci della natura, non viceversa.
Significa che un parcheggio a Miami Beach, in Florida, può anche essere un luogo in cui fare sport e yoga e dove ci si può anche sposare tardi la sera.
Significa che tre architetti possono sognare di nuotare nell'East River a New York, e raccogliere quasi mezzo milione di dollari da una comunità che si è unita per la causa, non più un solo cliente.
Significa che nessun edificio è troppo piccolo per l'innovazione, come questo padiglione per le renne, massiccio come gli animali che è stato progettato per osservare.
Significa che un edificio non deve essere grazioso, non deve essere carino.
Come questo orribile edificio in Spagna, in cui gli architetti hanno scavato una buca, l'hanno riempita di fieno, per poi versarci intorno un po' di cemento, e quando il cemento si è asciugato, hanno invitato un'ospite a ripulire il fieno così che l'unica cosa rimasta è questa orribile stanzetta piena di segni e graffi che ricordano come è stato creato, e questo diventa il posto più meraviglioso in Spagna per guardare il tramonto.
Perché non importa se una mucca costruisce i nostri edifici o un robot costruisce i nostri edifici.
Non importa come costruiamo, quello che conta è cosa costruiamo.
Gli architetti sanno già come fare edifici ecologici, intelligenti e intuitivi.
Abbiamo solo aspettato che voi li voleste.
E finalmente non siamo più su fronti opposti.
Trovate un architetto, assumete un architetto, lavorate con noi per progettare edifici, città e un mondo migliore, perché la posta in gioco è alta.
Gli edifici non riflettono solo la nostra società; la modellano, anche, perfino negli spazi più piccoli: le biblioteche locali, le case in cui cresciamo i nostri figli, e la strada che fanno dalla camera al bagno.
Grazie.
Ecco mia nipote, Stella.
Ha appena compiuto un anno e ha iniziato a camminare.
Cammina in quel modo strano con cui camminano i bimbi della sua età, vacillano, come se il corpo si muovesse troppo velocemente per le loro gambe.
È davvero bellissimo.
Una delle cose che preferisce fare al momento è guardarsi allo specchio.
Adora il suo riflesso in tutto e per tutto.
Ride e strilla e si dà dei grandi baci umidi.
È bellissimo.
A quanto pare, tutti i suoi amici lo fanno e mia mamma mi dice che lo facevo anch'io
e mi ha fatto pensare: Quand'è che ho smesso di farlo?
Quand'è che diventa improvvisamente sbagliato amare il nostro aspetto?
Perché a quanto pare è così.
Dieci mila persone ogni mese cercano su Google: "Sono brutto?"
Ecco Faye.
Faye ha solo 13 anni e vive a Denver.
Come ogni adolescente, vuole solo piacere agli altri e sentirsi accettata.
È domenica sera.
Si sta preparando per la prossima settimana di scuola.
Un po' la teme ed è un po' confusa perché nonostante sua madre le dica costantemente che è bella, ogni giorno a scuola, qualcuno le dice che è brutta.
Data la differenza fra ciò che le dice sua mamma e ciò che le dicono i suoi amici a scuola, lei non sa a chi credere.
Quindi, si fa un video.
Lo pubblica su YouTube e chiede alle persone di lasciare un commento: "Sono carina o sono brutta?"
Finora Faye ha ricevuto più di 13 mila commenti.
Alcuni sono così cattivi che non si possono dire.
Parliamo di una teenager nella media, dall'aspetto sano che riceve queste risposte in uno dei periodi della sua vita di maggiore vulnerabilità emotiva.
Sono migliaia le persone che postano video come questi, per la maggior parte adolescenti, che si mettono in discussione così.
Che cosa le spinge a farlo?
Gli adolescenti di oggi stanno raramente da soli.
Sono sotto pressione perché devono essere online e disponibili in continuazione, per parlare, messaggiare, mettere mi piace, commentare, condividere, postare non si finisce mai.
Mai prima d'ora siamo stati così connessi, così costantemente, così istantaneamente, così giovani.
Come mi ha detto una mamma è come se ci fosse una festa nella loro stanza ogni sera.
Non c'è privacy e basta.
Le pressioni sociali che li accompagnano sono inarrestabili.
Questa condizione onnipresente sta insegnando ai nostri figli a valutarsi in base al numero di mi piace e al tipo di commenti che ricevono.
Non c'è separazione tra la vita online e quella offline.
È davvero difficile stabilire la differenza tra ciò che è reale e ciò che non lo è.
Ed è anche molto difficile stabilire la differenza tra ciò che è autentico e ciò che viene manipolato digitalmente.
Ciò che è un punto saliente
nella vita di qualcuno contro la normalità
nel contesto della quotidianità.
Dove cercano la loro ispirazione?
Potete vedere i tipi di immagine che riempiono i newsfeed delle ragazze di oggi.
Le modelle taglia 0 continuano a dominare le passerelle.
Ritoccare è di routine.
I trend come #thinspiration, #thighgap, #bikinibridge e #proana.
Per chi non lo sapesse, #proana significa pro anoressia.
Questi trend vanno di pari passo con gli stereotipi e la scandalosa oggettificazione delle donne nella cultura popolare odierna.
Non è difficile vedere con che cosa si confrontano le ragazze.
Neanche i ragazzi sono immuni a tutto questo.
Aspirano ad avere mascelle cesellate
e la tartaruga dei campioni sportivi e degli artisti musicali playboy.
Qual è il problema in tutto ciò?
Ovviamente vogliamo che i nostri figli crescano sani e ben equilibrati.
In una cultura ossessionata dall'immagine stiamo insegnando ai nostri figli a dedicare più tempo e più sforzi mentali
alla loro apparenza a spese di tutti gli altri aspetti delle loro identità.
Perciò cose come le loro relazioni, lo sviluppo delle loro abilità fisiche, i loro studi eccetera iniziano a risentirne.
Sei ragazze su 10 scelgono di non fare qualcosa perché pensano di non essere abbastanza belle.
Non si tratta di attività marginali.
Sono attività fondamentali per la loro crescita come persone e come contributo alla società e alla forza lavoro.
Il 31 per cento, quasi 1 adolescente su 3, si ritira dal dibattito di classe.
Non riescono a impegnarsi nei dibattiti in classe perché non vogliono attirare l'attenzione sul loro aspetto fisico.
Uno su cinque a scuola non ci va affatto nei giorni in cui non se la sente.
Parlando di esami: se si pensa di non essere abbastanza belli, in particolare se non si pensa
di essere abbastanza magri, si otterranno voti più bassi
rispetto alla media dei coetanei che non si preoccupano
del proprio aspetto.
Questo fenomeno è diffuso in Finlandia, negli Stati Uniti e in Cina e a prescindere dal peso effettivo.
Quindi, per essere chiara, stiamo parlando del modo in cui si pensa di apparire, non dell'aspetto reale.
Una scarsa sicurezza del proprio corpo sta danneggiando i risultati accademici.
Rappresenta anche un pericolo per la salute.
Gli adolescenti con una scarsa sicurezza
del proprio corpo fanno meno attività fisica, mangiano meno frutta e verdura, praticano procedure di controllo del peso non sane che possono portarli ad avere disturbi alimentari.
Hanno un'autostima più bassa.
Si fanno influenzare più facilmente
dalle persone che li circondano e per loro è più alto il rischio
di depressione.
Pensiamo che sia per tutti questi motivi che assumono comportamenti più rischiosi come bere alcol e fare uso di droghe, diete da fame, chirurgia estetica, sesso non protetto e precoce e autolesionismo.
La ricerca del fisico perfetto sta mettendo sotto pressione i nostri sistemi sanitari e costa ai nostri governi miliardi di dollari ogni anno.
E non ne veniamo a capo.
Le donne che pensano di essere sovrappeso, di nuovo, a prescindere dal fatto che lo siano o meno, hanno tassi più alti di assenteismo.
Il 17 per cento delle donne non si presenta a un colloquio di lavoro il giorno in cui non si sente sicura del proprio aspetto fisico.
Pensate quali ripercussioni
ha questo fenomeno sulla nostra economia.
Se potessimo superare il problema come sarebbe quell'opportunità?
Liberare questo potenziale è nell'interesse di ognuno di noi.
Come possiamo farlo?
Parlarne soltanto non serve a molto.
Non basta solo parlarne.
Se si vuole davvero fare la differenza, bisogna fare qualcosa.
Abbiamo imparato che ci sono tre modi chiave: il primo è educare alla sicurezza del proprio corpo.
Dobbiamo aiutare i nostri adolescenti
a sviluppare strategie per superare le pressioni legate all'immagine e a costruire la loro autostima.
La buona notizia è che ci sono molti programmi a disposizione per farlo.
La cattiva notizia è che la maggior parte non funziona.
Sono rimasta scioccata quando ho saputo che molti programmi ben articolati stanno inavvertitamente peggiorando le cose.
Perciò dobbiamo assicurarci che i programmi che seguono i nostri figli non solo abbiano un impatto positivo, ma anche che questo impatto duri nel tempo.
La ricerca mostra che i programmi migliori si concentrano su sei aree chiave: la prima è l'influenza della famiglia, degli amici e delle relazioni.
La seconda è la cultura mediatica e delle celebrità, poi come affrontare
le prese in giro e il bullismo, il modo in cui competiamo l'uno contro l'altro e ci paragoniamo a vicenda in base al nostro aspetto, parlando dell'aspetto, alcuni lo chiamano "body talk" o "fat talk", e infine, le basi del rispetto e della cura di sé stessi.
Queste sei cose sono punti fondamentali per chiunque sia serio nel fornire un'educazione sulla sicurezza del corpo che funzioni.
L'educazione è cruciale, ma affrontare il problema richiederà a ognuno di noi di farsi avanti ed essere un modello migliore per le donne e le ragazze che fanno parte della nostra vita.
Sfidare lo status quo di come si vedono le donne e di come si parla di loro tra le nostre stesse conoscenze.
Non va bene giudicare il contributo dei nostri politici dal loro taglio di capelli o dalla taglia del loro seno, o implicare che la determinazione o il successo di una campionessa olimpionica non sia all'altezza per la poca bellezza.
Dobbiamo iniziare a giudicare le persone dalle loro azioni non dal loro aspetto.
Tutti possiamo iniziare a farlo assumendoci la responsabilità per il tipo di immagini e commenti che postiamo sui nostri social network.
Possiamo fare dei complimenti alle persone in base al loro impegno e alle loro azioni e non al loro aspetto fisico.
Permettetemi di farvi una domanda: quand'è stata l'ultima volta che avete baciato uno specchio?
Insomma, dobbiamo lavorare insieme come comunità, come governi e come aziende per cambiare davvero la nostra cultura così che i nostri figli crescano valutando sé stessi nella loro pienezza, apprezzando l'individualità, la diversità, l'inclusione.
Dobbiamo mettere sul piedistallo le persone che fanno la differenza nel mondo reale.
Diamo loro spazio in tv, perché solo così creeremo un mondo diverso.
Un mondo dove i nostri figli saranno liberi di diventare la versione migliore di sé stessi, dove il modo in cui pensano di apparire non li freni mai dall'essere chi sono e dal raggiungere quello che vogliono nella vita.
Pensate a che cosa potrebbe significare questo per qualcuno nella vostra vita.
Chi vi viene in mente?
È vostra moglie?
Vostra sorella?
Vostra figlia?
Vostra nipote?
Un vostro amico?
Potrebbe essere la donna che siede due posti più in là
rispetto a voi, oggi.
Che cosa significherebbe per lei se fosse libera da quella voce interna autocritica, che la tormenta per avere gambe più lunghe, cosce più magre, una pancia più piatta, piedi più piccoli?
Che cosa potrebbe significare per lei se riuscissimo a superarlo e liberare il suo potenziale in questo modo?
L'ossessione della nostra cultura per l'immagine frena tutti noi.
Mostriamo ai nostri figli qual è la verità.
Mostriamo loro che l'aspetto è solo una parte della loro identità e che la verità è che li amiamo per quello che sono, per quello che fanno e per come ci fanno sentire.
Costruiamo l'autostima nei nostri programmi scolastici.
Cambiamo, noi tutti, il modo in cui parliamo degli altri e ci paragoniamo a loro.
Lavoriamo insieme come comunità, dalle comunità ai governi, così che i bimbi felici di un anno di oggi diventino gli artefici del cambiamento di domani.
Facciamolo.
Il 5 novembre 1990, un uomo di nome El-Sayyid Nosair entrò in un albergo a Manhattan e assassinò il Rabbino Meir Kahane, il leader della Lega di Difesa Ebraica.
Nosair fu inizialmente dichiarato non colpevole, ma mentre scontava una pena per accuse minori, cominciò a pianificare attacchi, insieme ad altri uomini, a una dozzina di punti nevralgici di New York, compresi tunnel, sinagoghe e la sede centrale delle Nazioni Unite.
Per fortuna, quei piani furono sventati da un informatore dell'FBI.
Sfortunatamente, non fu così per l'attentato al World Trade Center del 1993.
Nosair venne condannato per il suo coinvolgimento nel complotto.
El-Sayyid Nosair è mio padre.
Sono nato a Pittsburgh, Pennsylvania, nel 1983, da mio padre, un ingegnere egiziano, e una madre americana amorevole, insegnante di scuola elementare, che insieme cercarono in tutti i modi di darmi un'infanzia felice.
Fu solo all'età di sette anni che nella nostra famiglia le dinamiche iniziarono a cambiare.
Mio padre mi fece conoscere un lato dell'Islam che poche persone, compresa la maggioranza dei Musulmani, riescono a vedere.
So per esperienza che quando le persone prendono il tempo di interagire le une con le altre, in breve si rendono conto che, perlopiù, nella vita cerchiamo tutti le stesse cose.
Tuttavia in ogni religione, in ogni popolazione, potrete trovare una piccola percentuale di persone così fervidamente attaccate alle proprie convinzioni da sentirsi in dovere di usare qualunque mezzo necessario per far vivere gli altri come loro.
Qualche mese prima del suo arresto, mi fece sedere e mi spiegò che, negli ultimi weekend, lui e alcuni amici erano andati a un poligono di tiro a Long Island, per fare pratica.
Mi disse che sarei andato con lui la mattina successiva.
Arrivammo al poligono di tiro di Calverton, che all'insaputa del nostro gruppo era sorvegliato dall'FBI.
Quando fu il mio turno di sparare, mio padre mi aiutò a tenere il fucile sulla spalla e mi spiegò come puntare al bersaglio a circa 28 metri di distanza.
Quel giorno, l'ultima pallottola che sparai colpì la luce arancione in cima al bersaglio e con sorpresa di tutti, ma in particolare mia, il bersaglio prese fuoco.
Mio zio si girò verso gli altri uomini, e in arabo disse, "ibn abuh".
Tale padre, tale figlio.
Tutti sembravano ridere a crepapelle, dopo quel commento, ma solo qualche anno dopo compresi appieno cosa ritenessero divertente.
Pensavano di vedere in me la stessa distruttività di cui era capace mio padre.
Quegli uomini furono poi condannati per aver posizionato un furgone con 700 kg di esplosivo nel seminterrato di un parcheggio del World Trade Center, causando un'esplosione che uccise sei persone e ne ferì altre 1000.
Era questo il genere di persone che avevo di fronte.
Era questo il genere di persone che chiamavo "ammu", zio.
All'età di 19 anni, mi ero già trasferito 20 volte in vita mia, e quella instabilità, durante la mia infanzia, mi precluse l'opportunità di farmi dei veri amici.
Ogni volta che iniziavo a sentirmi a mio agio con qualcuno, era il momento di fare le valigie e trasferirsi.
Essendo l'eterna "faccia nuova" della classe, ero spesso preso di mira dai bulli.
Tenevo segreta la mia identità dai miei compagni per evitare di essere preso di mira, ma a quanto pare, essere il nuovo pacioccone della classe era già un argomento sufficiente.
Quindi passavo il tempo perlopiù a casa, a leggere libri, guardare la TV o giocare ai videogiochi.
Ero quindi socialmente carente, per usare un eufemismo; e crescendo in un ambiente così intollerante, non ero pronto al mondo reale.
Sono stato educato a giudicare le persone sulla base di parametri arbitrari, come la razza o la religione.
Cosa mi ha aperto gli occhi, allora?
Una delle prime esperienze che ha sfidato il mio modo di pensare l'ho vissuta durante le elezioni presidenziali del 2000.
Attraverso un programma di preparazione universitario, ho potuto prendere parte al Raduno Nazionale della Gioventù di Philadelphia.
Il focus del mio gruppo era sulla violenza dei giovani, ed essendo stato vittima di bullismo per gran parte della mia vita, mi appassionai particolarmente all'argomento.
I membri del nostro gruppo venivano da percorsi di vita diversi.
Un giorno, verso la fine della convention, scoprii che uno dei ragazzi con cui avevo fatto amicizia era Ebreo.
Ci erano voluti diversi giorni perché quel dettaglio venisse alla luce, e mi resi conto non c'era nessuna naturale ostilità tra noi due.
Non avevo mai avuto un amico ebreo, e francamente mi sentivo orgoglioso di essere riuscito a superare una barriera che per gran parte della vita mi avevano portato a credere insormontabile.
Un altro punto di svolta fu quando trovai un lavoro estivo ai Busch Gardens, un parco di divertimenti.
Lì entrai in contatto con persone di ogni religione e cultura, e quell'esperienza si rivelò fondamentale nello sviluppo del mio carattere.
Per gran parte della vita, mi è stato insegnato che l'omosessualità era un peccato, e che, di conseguenza, tutti i gay costituivano un'influenza negativa.
Ma guarda caso, ebbi l'opportunità di lavorare con artisti gay a uno spettacolo, e presto scoprii che molti di loro erano tra le persone più buone, e meno critiche che avevo mai conosciuto.
Essere vittima di bullismo da ragazzo ha creato in me un senso di empatia verso la sofferenza degli altri, e ora non mi viene affatto naturale trattare le persone buone in modo diverso da come vorrei essere trattato io.
A causa di quel sentimento, sono stato in grado di contrastare gli stereotipi inculcatimi da bambino con esperienze di vita vera e interazioni.
Non so cosa voglia dire essere gay, ma so bene cosa significhi essere giudicato per qualcosa che è al di fuori del mio controllo.
Poi c'è stato il "Daily Show".
Ogni notte, Jon Stewart mi costringeva a essere intellettualmente onesto con me stesso sulla mia intolleranza e mi aiutò a rendermi conto che la razza di una persona, la religione o l'orientamento sessuale non avevano niente a che fare con le qualità del loro carattere.
In un certo senso è stato un padre per me, quando ne cercavo disperatamente uno.
L'ispirazione può spesso arrivare da posti inaspettati, e il fatto che un comico ebreo avesse fatto di più, per influenzare positivamente la visione del mondo, di un estremista come mio padre mi è rimasto dentro.
Un giorno, ho fatto una chiacchierata con mia madre su come la mia visione del mondo stesse cambiando, e lei mi disse una cosa che porterò nel cuore tutta la vita.
Mi guardò con gli occhi stanchi di chi ha provato dogmatismo da bastare per una vita intera, e mi disse, "Sono stanca di odiare le persone."
In quel momento, mi sono reso conto di quanta energia negativa richieda tutto quell'odio.
Zak Ebrahim non è il mio vero nome.
L'ho cambiato quando la mia famiglia ha deciso di tagliare i ponti con mio padre e cominciare una nuova vita.
Perché, allora, dovrei uscire allo scoperto e mettermi potenzialmente in pericolo?
Be', è semplice.
Lo faccio nella speranza che forse qualcuno, un giorno, costretto a usare la violenza, possa sentire la mia storia e rendersi conto che c'è un modo migliore.
Che malgrado io sia stato sottoposto a questa ideologia violenta, intollerante, non sono diventato fanatico.
Ho scelto invece di usare la mia esperienza per contrastare il terrorismo, l'intolleranza.
Lo faccio per le vittime del terrorismo e per i loro cari, per il terribile dolore e le perdite che il terrorismo ha imposto loro.
Per le vittime del terrorismo, parlerò apertamente contro questi atti insensati e condannerò le azioni di mio padre.
Con quel semplice fatto, sono qui a prova del fatto che la violenza non è intrinseca alla religione o alla razza, e il figlio non è tenuto a seguire le orme del padre.
Io non sono mio padre.
Grazie.
Grazie a tutti.
Grazie a tutti.
Grazie infinite.
Proprio adesso nella vostra testa viene proiettato un film.
È un fantastico film multitraccia.
Ha una visione 3D e un audio surround di quello che state vedendo e ascoltando proprio adesso, ma è soltanto l'inizio.
Il vostro film ha un odore, un gusto e un tatto.
Ha le sensazioni del vostro corpo, dolore, fame, orgasmi.
Ha emozioni, rabbia e gioia.
Ha ricordi, come le immagini della vostra infanzia che vengono riprodotte davanti a voi.
Inoltre ha una continua voce narrante fuori campo nel flusso dei vostri pensieri coscienti.
Al centro di questo film ci siete voi che provate tutto questo direttamente.
Questo film è il vostro flusso di coscienza, il soggetto dell'esperienza della mente e del mondo.
La coscienza è uno dei fatti fondamentali dell'esistenza dell'uomo.
Ognuno di noi è cosciente.
Abbiamo tutti il nostro film interiore, tu, tu e tu.
Non c'è nulla che conosciamo più direttamente.
Almeno, io conosco la mia coscienza direttamente.
Non posso essere certo che tutti voi siate coscienti.
La coscienza è quel qualcosa che rende la vita degna di essere vissuta.
Se non fossimo coscienti, nulla nelle nostre vite avrebbe un significato o un valore.
Allo stesso tempo, è il fenomeno più misterioso dell'universo.
Perché siamo coscienti?
Perché abbiamo questo film interiore?
Perché non siamo semplicemente automi che analizzano tutti questi dati in entrata e producono tutti quei dati in uscita senza provare per nulla quel film?
Per ora nessuno conosce la risposta a queste domande.
Sto per suggerire che per integrare la coscienza nella scienza sono necessarie idee radicali.
Alcuni sostengono che una scienza della coscienza sia impossibile.
La scienza è per sua natura oggettiva.
La coscienza è per sua natura soggettiva.
Per questo non ci potrà mai essere una scienza della coscienza.
Questa posizione ha influenzato gran parte del ventesimo secolo.
Gli psicologi hanno studiato il comportamento oggettivamente, i neuroscienziati hanno studiato il cervello oggettivamente e nessuno ha mai nemmeno nominato la coscienza.
Persino trent'anni fa, quando TED è iniziato c'era pochissimo materiale scientifico sulla coscienza.
Circa vent'anni dopo, tutto ha iniziato a cambiare.
Neuroscienziati come Francis Crick e psichiatri come Roger Penrose sostengono che è tempo che la scienza si cimenti con la coscienza.
Da allora c'è stata una vera esplosione, un fiorire di lavoro scientifico sulla coscienza.
Questo lavoro è stato fantastico.
È stato grandioso.
Ma per ora ha alcune fondamentali limitazioni.
Il punto centrale della scienza della coscienza di questi anni è stata la ricerca di correlazioni, correlazioni tra certe aree del cervello e certi stati della coscienza.
Abbiamo visto questo tipo di lavoro con Nancy Kanwisher ed è il fantastico lavoro che ha presentato proprio alcuni minuti fa.
Ora capiamo molto meglio, per esempio, quali aree del cervello si attivano con l'esperienza cosciente di vedere delle facce o di provare dolore o di provare gioia.
Tuttavia questa è ancora una scienza delle correlazioni.
Non è una scienza delle spiegazioni.
Sappiamo che queste aree del cervello si attivano con certe esperienze coscienti, ma non sappiamo perché lo fanno.
Mettiamola così questo tipo di lavoro della neuroscienza risponde ad alcune delle domande per cui desideriamo una risposta sulla coscienza, alle domande su cosa fanno certe parti del cervello e di come sono correlate con quello che fanno.
In un certo senso questi sono i problemi facili.
Nessun colpo basso nei confronti dei neuroscienziati.
Non ci sono in realtà problemi semplici con la coscienza.
Ma non risolve il vero mistero al centro dell'argomento: perché tutto quel processo fisico nel cervello deve essere accompagnato dalla coscienza?
Perché c'è questo film interiore?
Per ora non ne abbiamo la minima idea.
Si potrebbe dire: lasciate alle neuroscienze solo qualche anno, ne verrà fuori un altro fenomeno emergente come gli ingorghi stradali, come gli uragani, come la vita e lo risolveremo.
Un caso classico di emergenza sono tutti i casi di comportamento emergente, come si comportano gli ingorghi stradali, come funzionano gli uragani, come si riproduce un organismo vivente e come si adatta e metabolizza, tutte domande sul funzionamento oggettivo.
Potete applicarle al cervello umano per spiegare alcuni comportamenti e il funzionamento del cervello umano come un fenomeno emergente: come camminiamo, come parliamo, come giochiamo a scacchi tutte queste domande sul comportamento.
Quando si parla di coscienza le domande sul comportamento sono la parte facile.
Quando si arriva alla parte difficile alla questione sul perché tutti questi comportamenti siano accompagnati da un'esperienza soggettiva.
Qui il paradigma standard dell'emergenza, persino il paradigma standard della neuroscienza, fino ad ora non hanno molto da dire.
Nel profondo sono uno scienziato materialista.
Voglio una teoria scientifica della coscienza che funzioni, e per molto tempo ho picchiato la testa contro al muro in cerca di una teoria della coscienza in termini puramente fisici che funzionasse.
Alla fine sono giunto alla conclusione che non può funzionare per ragioni sistematiche.
È una lunga storia, ma l'idea centrale è che quello che ottieni da spiegazioni puramente reduzionistiche in termini fisici, in termini basati sul cervello, sono storie sul funzionamento del sistema sulla sua struttura, sulle dinamiche che il comportamento produce, fantastiche per risolvere i problemi semplici come ci comportiamo, come funzioniamo, ma quando si arriva all'esperienza soggettiva, perché c'è tutta questa voglia di qualcosa di interiore?
Ed è qualcosa di fondamentalmente nuovo ed è sempre un'ulteriore domanda.
Penso che qui si arrivi ad una sorta di vicolo cieco.
Abbiamo questa meravigliosa, fantastica catena di spiegazioni a cui siamo abituati, dove la fisica spiega la chimica, la chimica spiega la biologia, la biologia spiega alcune parti della psicologia.
Ma la coscienza non sembra proprio rientrare in questo quadro.
Da un lato c'è il dato che siamo coscienti.
Dall'altro lato, non sappiamo come sistemare il tutto nella nostra visione scientifica del mondo.
Credo proprio che la coscienza sia una sorta di anomalia qualcosa che abbiamo bisogno di integrare nella nostra visione del mondo, ma non riusciamo a capire come.
Di fronte ad una simile anomalia c'è bisogno di idee radicali e penso che potremmo aver bisogno di una o due idee che all'inizio possono sembrare folli prima di riuscire ad afferrarle con la coscienza in modo scientifico.
Ci sono alcuni candidati per queste idee folli.
Il mio amico Dan Dennett, che è qui oggi, ne ha una.
La sua idea folle è che non c'è un problema difficile relativo alla coscienza.
Tutta l'idea del film interiore soggettivo implica una sorta di illusione o confusione.
In realtà, tutto quello che dobbiamo fare è spiegare le funzioni oggettive, i comportamenti del cervello e quando avremo spiegato tutto sarà tutto quello che è necessario spiegare.
Allora dico, più potere a lui.
Questo è il tipo di idea radicale che abbiamo bisogno di analizzare se vogliamo avere una teoria della coscienza puramente riduzionista basata sul cervello.
Allo stesso tempo, per me e per molti altri, questo punto di vista è un po' troppo vicino al negare semplicemente il dato della coscienza per essere soddisfacente.
Quindi andrò in una direzione differente.
Nel tempo che resta voglio analizzare due idee folli che ritengo promettenti.
La prima idea folle è che la coscienza è fondamentale.
I fisici talvolta prendono alcuni aspetti dell'universo come concetti di base: lo spazio, il tempo, la massa.
Postulano le leggi fondamentali che li regolano tipo la legge di gravità o la meccanica dei quanti.
Queste proprietà fondamentali e queste leggi non sono spiegate in niente di più basico.
Piuttosto sono prese come idee di base e ci si costruisce sopra un mondo.
Talvolta la lista dei fondamenti si espande.
Nel diciannovesimo secolo, Maxwell ha capito che non si possono spiegare i fenomeni dell'elettromagnetismo in termini di fondamenti esistenti, spazio, tempo, massa, le leggi di Newton, così ha postulato le leggi fondamentali dell'elettromagnetismo e ha postulato la carica elettrica come elemento fondamentale che governa quelle leggi.
Penso che questa sia la situazione in cui ci troviamo con la coscienza.
Se non puoi spiegare la coscienza in termini di fondamenti esistenti, spazio, tempo, massa, carica elettrica, secondo la logica, bisogna espandere la lista.
La cosa naturale è postulare che la coscienza stessa sia qualcosa di fondamentale, un mattone fondamentale della natura.
Questo non significa che all'improvviso non si ci si può fare scienza.
Questo apre la strada alla scienza.
Quello che dobbiamo studiare sono le leggi fondamentali che governano la coscienza, le leggi che connettono la coscienza agli altri fondamentali: spazio, tempo, massa, processi fisici.
Talvolta i fisici dicono che vogliamo che le leggi fondamentali siano così semplici da poterle scrivere sul davanti di una maglietta.
Qualcosa del genere è la situazione in cui siamo con la coscienza.
Vogliamo trovare leggi fondamentali così semplici da poterle scrivere sul davanti di una maglietta.
Non sappiamo ancora quali siano queste leggi, ma questo è quello che cerchiamo.
La seconda idea folle è che la coscienza possa essere universale.
Ogni sistema dovrebbe avere un certo grado di coscienza.
Questa visione è talvolta chiamata panpsichismo: pan che significa tutto, psiche che significa anima, ogni sistema è cosciente, non solo gli esseri umani, i cani, topi, le mosche, ma anche i microbi di Rob Knight, le particelle elementari.
Anche un fotone ha un certo grado di coscienza. l'idea non è che il fotone sia intelligente o pensante.
Non è che il fotone sia distrutto dalla paura perché pensa "Oddio, me ne vado di continuo in giro alla velocità della luce.
Non ho mai la possibilità di rallentare per annusare le rose."
Nulla del genere.
L'idea è che i fotoni potrebbero avere una qualche tipo percezione grezza e soggettiva, un qualche precursore primitivo della coscienza.
Potrà sembrarvi un po' stravagante.
Voglio dire, perché qualcuno dovrebbe pensare una simile follia?
Alcune motivazioni derivano dalla prima idea folle, cioè che la coscienza sia un fondamentale.
Se è un fondamentale come lo spazio, il tempo e la masssa è naturale supporre che potrebbe essere universale così come lo sono loro.
Vale anche la pena notare che benché l'idea ci sembri illogica è molto meno illogica per le persone di culture differenti dove la mente umana è vista di più come un continuo con la natura.
Una motivazione più profonda viene dall'idea che forse la via più semplice ed efficace per trovare le leggi fondamentali che connettono la coscienza con il processo fisico è collegare la coscienza all'informazione.
Ovunque ci sia un processo informativo c'è coscienza.
Il processare informazioni complesse, come negli esseri umani, corrisponde ad una coscienza complessa.
Il processare informazioni semplici corrisponde ad una coscienza semplice.
Una cosa veramente eccitante degli ultimi anni è il neuroscienziato Giulio Tononi che ha preso questo tipo di teoria è l'ha sviluppata rigorosamente con una teoria matematica.
Ha una misura matematica dell'integrazione dell'informazione che chiama phi che misura il volume di informazioni integrate con il sistema.
Suppone che il phi sia collegato alla coscienza.
Così nel cervello umano dove c'è un grande volume di integrazione di informazioni c'è una alto grado di phi, e un bel po' di coscienza.
In un topo, con un grado intermedio di integrazione delle informazioni tuttavia piuttosto significative, c'è un volume abbastanza significativo di coscienza.
Però scendendo al livello dei vermi, dei microbi, delle particelle il volume di phi crolla.
Il volume di informazioni integrate crolla tuttavia non è pari a zero.
Secondo la teoria di Tononi c'è ancora la possibilità di avere un grado non nullo di coscienza.
In effetti sta proponendo una legge fondamentale della coscienza: un phi elevato corrisponde ad una coscienza elevata.
Non so se questa teoria sia giusta ma probabilmente è la teoria che ci condurrà ad una scienza della coscienza ed è stata utilizzata per integrare un'intera gamma di dati scientifici ed ha anche la piacevole proprietà di essere sufficientemente semplice da poterla scrivere sul davanti di una maglietta.
Un'altra motivazione è che il panpsichismo ci può aiutare ad integrare la coscienza con il mondo fisico.
I fisici e i filosofi hanno spesso osservato che la fisica è curiosamente astratta.
Descrive la struttura della realtà usando un sacco di equazioni ma non ci parla veramente della realtà che c'è sotto.
Per dirla con Stephen Hawking che cosa mette fuoco ad un'equazione?
Dal punto di vista del panpsichismo si possono lasciare le equazioni della fisica così come sono ma si possono usare per descrivere il flusso di coscienza.
Quello che i fisici stanno realmente facendo di recente è descrivere il flusso di coscienza.
Da questo punto di vista, è la coscienza che mette fuoco alle equazioni.
Da questo punto di vista la coscienza non fa balenare fuori dal mondo fisico un qualche genere in più.
È proprio lì nel suo cuore.
Questo punto di vista, quello del panpsichismo, ha il pontenziale di trasfigurare il nostro rapporto con la natura è potrebbe avere qualche importante ripercussione sociale ed etica.
Alcune di questo potrebbero essere intuitive.
Ho sempre pensato che non avrei mangiato nulla che fosse cosciente di conseguenza sono vegetariano.
Se siete un panpsichista e supportate questo punto di vista siete destinati a soffrire la fame.
Quindi credo che riflettendo, questo tende a modificare il modo di vedere, dato che quello che è importante per scopi etici e per considerazioni morali non lo è altrettanto per il fatto della coscienza, ma per il grado di complessità della coscienza.
È naturale anche farsi domande sulla coscienza in altri sistemi, come nei computer.
Che dire del sistema di intelligenza artificiale che nel film "Her" si chiama Samantha?
È cosciente?
Se sostenete il punto di vista informativo panpsichista lei ha certamente un modo complicato di elaborare le informazioni e di integrarle così la risposta è verosimilmente che sì, lei ha una coscienza.
Se questo è vero, solleva però alcuni seri problemi etici che riguardano sia l'etica dello sviluppo di sistemi computerizzati intelligenti che l'etica del disattivarli.
Per finire, potreste fare domande sulla coscienza di interi gruppi, del pianeta.
Il Canada ha una sua propria coscienza?
Ad un livello più locale, un gruppo completo come la platea della conferenza di TED ha una coscienza collettiva TED, un film interiore per questo gruppo collettivo TED che si distingue dai film interiori di ognuna delle nostre parti?
Non conosco la risposta a questa domanda ma penso che valga la pena prenderla sul serio.
Questa visione panpsichista è radicale e non so se è corretta.
In realtà sono molto più sicuro della prima idea folle cioè che la coscienza è un fondamentale piuttosto che della seconda che è universale.
Intendo dire che questo modo di vedere solleva un numero di domande, pone un numero di sfide quante sono le piccole parti di coscienza che aggiunge fino al tipo di coscienze complesse che conosciamo e amiamo.
Se possiamo rispondere a queste domande allora penso che siamo sulla buona strada per avere una seria teoria della coscienza.
Se non è così allora questo è forse il problema più difficile per la scienza e la filosofia.
Non possiamo aspettarci di risolverlo da un giorno all'altro.
Ma penso che alla fine riusciremo a capirlo.
Credo che comprendere la coscienza sia la vera chiave sia per comprendere l'universo che per comprendere noi stessi.
Si deve solo scegliere la giusta idea folle.
Grazie.
Sono cresciuta in una piccola città di campagna nello Stato di Victoria, in Australia.
Ho avuto un tipo di educazione piuttosto normale, di basso profilo.
Andavo a scuola, uscivo con gli amici, litigavo con le mie sorelle minori.
Tutto molto normale.
Quando compii 15 anni, un membro della comunità locale
si rivolse ai miei genitori perché voleva candidarmi ad un premio per il raggiungimento di obiettivi comunitari.
I miei genitori risposero: "Oh, è davvero gentile, ma è evidente che c'è un problema.
Vede, lei non ha raggiunto ancora nessun obiettivo."
E avevano proprio ragione.
Io andavo a scuola, prendevo bei voti, avevo un lavoretto dopo la scuola, nel negozio di parrucchiera di mia mamma e passavo un sacco di tempo a guardare "Buffy l'ammazzavampiri" e "Dawson's Creek."
Sì, lo so.
Che contraddizione, vero?
Ma loro avevano ragione.
Io non facevo niente che fosse fuori dell'ordinario, assolutamente nulla.
Non facevo nulla che potesse considerarsi una conquista ad esclusione della disabilità.
Anni dopo, durante il mio secondo turno d'insegnamento in una scuola superiore di Melbourne, ero da circa 20 minuti in una XI classe di diritto quando un ragazzo alza la mano e dice: "Ehi, signorina, quando pensa di fare il suo discorso?"
Io dissi: "quale discorso?"
Capirete, ero andata avanti a parlare della legge sulla diffamazione per 20 minuti buoni.
Lui disse: "Beh, tipo il suo discorso motivazionale.
Sa, quando a scuola vengono delle persone in sedia a rotelle, di solito parlano di roba motivante."
"Di solito lo fanno nella sala grande."
E in quel momento capii: Quel ragazzo aveva sempre e solo vissuto le persone disabili come oggetti di ispirazione.
Ma noi non siamo, per questo ragazzo... e non è colpa sua, voglio dire, questo è vero per molti di noi.
Per molti di noi, le persone disabili non sono insegnanti o medici o manicuristi.
Noi non siamo gente reale.
Noi esistiamo per fornire ispirazione.
E infatti, io sono qui seduta su questo palcoscenico, con l'aspetto che ho in questa sedia a rotelle e voi forse in qualche modo vi aspettate di venire ispirati da me.
Giusto?
Sì.
Beh, signore e signori, mi dispiace ma resterete amaramente delusi.
Io non sono qui per ispirarvi.
Sono qui per dirvi che ci hanno mentito a proposito della disabilità.
Ci hanno propinato la menzogna che la disabilità sia una Cosa Negativa, con la C e la N maiuscole.
È una cosa negativa, quindi vivere con una disabilità rende eccezionali.
Non è una cosa negativa e non rende eccezionali.
E negli ultimi anni siamo stati capaci di diffondere ulteriormente questa menzogna attraverso i social media.
Forse avete visto immagini come questa: "L'unico handicap nella vita è un atteggiamento negativo."
Oppure come questa: "Le tue scuse sono invalide."
Proprio.
O questa: "Prima di mollare, prova!"
Questi sono solo alcuni esempi, ma ci sono un sacco di immagini come queste là fuori.
Forse vi è capitato di vedere quella della bambina senza mani che disegna tenendo una matita in bocca.
E forse avete visto un bambino che corre con protesi in fibra di carbonio.
Queste immagini, ce ne sono moltissime in giro, sono ciò che noi chiamiamo pornografia motivazionale.
E uso il termine pornografia di proposito perché riducono ad oggetto una categoria di persone a beneficio di un'altra.
In questo caso, stiamo riducendo ad oggetto le persone disabili a beneficio di quelle non disabili.
Lo scopo di queste immagini è di fornire ispirazione, motivazione affinché possiate guardarle e pensare: "Beh, per quanto difficile sia la mia vita potrebbe essere peggio.
Potrei essere io quella persona."
Ma cosa succede se tu sei quella persona?
Ho perso il conto delle volte che sono stata avvicinata da sconosciuti per dirmi che pensano che io sia coraggiosa o che sono un'ispirazione e questo molto prima che il mio lavoro avesse qualunque tipo di profilo pubblico.
In qualche modo si congratulavano con me perché riuscivo ad alzarmi la mattina e a ricordare il mio nome.
Questo è ridurre ad oggetto.
Queste immagini, quelle immagini riducono le persone disabili ad oggetti a beneficio delle persone non disabili.
Sono lì perché possiate guardarle e pensare che le cose non vanno poi così male per voi, per mettere le vostre preoccupazioni in prospettiva.
La vita di una persona disabile è in realtà un po' difficile.
Dobbiamo riuscire a superare alcune cose.
Ma le cose che superiamo non sono quelle che pensate voi.
Non sono cose da fare coi nostri corpi.
Uso il termine "persone disabili" deliberatamente, perché aderisco a quello che viene chiamato modello sociale di disabilità, il quale ci dice che veniamo resi disabili più dalla società in cui viviamo che non dai nostri corpi e dalle nostre diagnosi.
Io ho vissuto per molto tempo in questo corpo.
Ci sono abbastanza affezionata.
Fa le cose che ho bisogno di fare e ho imparato ad usarlo al meglio delle sue capacità, proprio come voi e anche come quei ragazzi di quelle fotografie.
Loro non fanno niente che sia fuori dell'ordinario.
Stanno soltanto usando i loro corpi al meglio delle loro capacità.
Quindi è davvero giusto ridurli ad oggetto come facciamo noi, è giusto condividere qelle immagini?
Quando le persone dicono: "Tu sei una fonte d'ispirazione," lo intendono come un complimento.
E io so perché questo accade.
È a causa della menzogna, è perché ci hanno raccontato questa bugia che la disabilità rende eccezionali.
Ma, francamente, non è così.
So a cosa state pensando.
Mentre Io sono qui a liquidare l'ispirazione, voi state pensando: "Cribbio, Stella, qualche volta non sei ispirata anche tu da certe cose?"
E il fatto è che io lo sono.
Apprendo sempre da altre persone disabili.
Ma non imparo che sono più fortunata di loro.
Imparo che è un'idea geniale usare un paio di molle da barbecue per raccogliere cose che mi sono cadute.
Imparo il trucco astuto di ricaricare le batterie del cellulare dalle batterie della sedia.
Geniale.
Impariamo l'uno dalla forza e dalla resistenza dell'altro,
non combattiamo i nostri corpi e le nostre diagnosi, ma contro un mondo che ci considera eccezionali e che ci riduce ad oggetto.
Penso veramente che la bugia che ci hanno raccontato sulla disabilità sia l'ingiustizia più grande.
Ci rende la vita difficile.
E riguardo a quella frase, "L'unica disabilità nella vita è un atteggiamento negativo," la ragione per la quale è una cazzata è che semplicemente non è vera, è il modello sociale di disabilità.
Non basta sorridere a una scalinata per trasformarla in una rampa di accesso.
Non succede mai.
(Applausi) Sorridere a uno schermo televisivo non farà apparire i sottotitoli per chi è sordo.
Non basta starsene nel bel mezzo di una libreria a irradiare un atteggiamento positivo per convertire tutti i libri in braille.
Non succede e basta.
Vorrei vivere veramente in un mondo in cui la disabilità non sia l'eccezione, ma la norma.
Voglio vivere in un mondo in cui una ragazza di 15 anni seduta nella sua camera a guardare "Buffy l'ammazzavampiri" non venga indicata come qualcuno che sta facendo qualcosa di speciale perché lo fa stando seduta.
Voglio vivere in un mondo in cui le aspettative non siano così basse nei confronti delle persone disabili, in cui la gente si congratuli con noi perché riusciamo ad alzarci dal letto la mattina e a ricordarci il nostro nome.
Voglio vivere in un mondo in cui si dia valore alle vere conquiste per le persone disabili e voglio vivere in un mondo nel quale un ragazzo dell'11^ classe di una scuola di Melbourne non sia affatto sorpreso dal fatto che la sua nuova insegnante usi una sedia a rotelle.
La disabilità non ti rende eccezionale, ma chiederti cosa pensi di saperne, sì.
Grazie,
Cosa hanno a che fare la realtà aumentata e il football professionale con l'empatia?
Qual è la velocità aerodinamica di una rondine senza carico?
Sfortunatamente oggi risponderò soltanto a una di queste domande, vi prego pertanto di contenere il vostro disappunto.
La maggior parte delle persone quando pensa alla realtà aumentata pensa a Tom Cruise in "Minority Report" mentre muove le mani per aria, ma la realtà aumentata non è fantascienza.
La realtà aumentata è qualcosa che accadrà nel corso della nostra vita, che accadrà perché abbiamo gli strumenti per farlo accadere e le persone devono esserne consapevoli, perché la realtà aumentata cambierà le nostre vite esattamente come hanno fatto internet e i cellulari.
Come arriveremo alla realtà aumentata?
Il primo passo lo sto indossando proprio adesso, Google Glass.
Sono sicuro che la maggior parte di voi conosce i Google Glass.
Quello che potreste non sapere è che i Google Glass sono un dispositivo che vi permette di vedere quel che vedo io.
Vi permette di provare cosa significhi essere un atleta professionista sul campo.
Finora l'unico modo che avevate di essere sul campo era che io provassi a descrivervelo.
Dovevo utilizzare le parole.
Dovevo creare una cornice da riempire con la vostra immaginazione.
Adesso possiamo mettere i Google Glass sotto il casco e sperimentare cosa vuol dire correre per il campo a 160 chilometri all'ora con il sangue che ti pulsa nelle orecchie.
Potete sperimentare com'è avere un uomo di più di centodieci chili che ti corre incontro e che tenta di decapitarti con ogni grammo del suo peso.
Io sono stato dalla parte di chi riceve tutto questo e non fa un bell'effetto.
Adesso vi mostrerò qualche filmato per mostrarvi com'è indossare i Google Glass sotto il casco per vedere l'effetto che fa.
Sfortunatamente non sono i filmati di un allenamento della lega NFL perché la NFL è convinta che con tecnologia emergente ci si riferisca ad un sottomarino in emersione.
Si fa quel che si può.
Forza, facciamo partire qualche video.
Chris Kluwe: Via.
Essere placcato fa schifo.
Forza, un pò più da vicino.
Pronto?
Via!
Chris Kluwe: come potete vedere questo è un assaggio di cosa vuol dire essere placcato sul campo da football dalla prospettiva di chi viene placcato.
Avrete notato che mancano alcune persone: il resto della squadra.
Abbiamo alcuni video per gentile concessione dell'Università di Washington.
Lanciatore: Ehi, Mice 54!
Mice 54!
Blue 8!
Blue 8!
Via!
Oh!
CK: Questo vi porta un po' più vicino a quello che significa essere sul campo, ma non assomiglia nemmeno lontanamente a com'è nella NFL.
I tifosi vogliono provare.
I tifosi vogliono essere sul campo.
Loro vogliono essere il loro giocatore preferito, e mi hanno già parlato su YouTube, e su Twitter chiedendomi: "Ehi si può provare questo con un lanciatore?
Si può provare con un corridore?
Vogliamo fare quell'esperienza".
Una volta che abbiamo provato con GoPro e con Google Glass come possiamo rendere il tutto più immersivo?
Come facciamo a fare il passo successivo?
Faremo il passo successivo usando una cosa chiamata Oculus Rift e sono sicuro che molti di voi lo conoscono già.
Oculus Rift è stato descritto come uno dei dispositivi più realistici di realtà virtuale mai creati e non è mera pubblicità.
Vi mostrerò perché non è mera pubblicità con questo video.
Uomo: Oh!
Oh!
No!
No!
No!
Non voglio più giocare!
No!
Mio Dio!
Ahhhh!
CK: Questa è l'esperienza di un uomo sulle montagne russe che teme per la propria vita.
Come pensate che sarà l'esperienza di un tifoso quando vedrà il video di Adrian Peterson che sfreccia attraverso la linea, mentre si libera di un difensore a braccio teso prima di lanciarsi in meta?
Quale pensate potrebbe essere l'esperienza di un tifoso nei panni di Messi che corre per il campo e piazza la palla in rete, o nei panni di Federer che serve a Wimbledon?
Quale pensate potrebbe essere la sua esperienza mentre si lancia giù da una montagna a più di cento chilometri all'ora nei panni di un discesista olimpionico?
Credo che le vendite di pannolini per adulti aumenterebbero.
Tuttavia questa non è ancora realtà aumentata.
Questa è soltanto realtà virtuale, R.V. Come si arriva alla realtà aumentata, R.A.?
Arriveremo alla realtà aumentata quando allenatori, manager e proprietari guarderanno a questo flusso di informazioni che le persone vogliono vedere e diranno, "Come possiamo usare tutto questo per migliorare la nostra squadra?
Come possiamo usare tutto questo per vincere le partite?"
Perché le squadre usano sempre la tecnologia per vincere le partite.
A loro piace vincere.
Fa fare soldi.
Ecco una breve storia della tecnologia nella NFL.
Nel 1965 i Baltimore Colts hanno fornito un bracciale al loro lanciatore per permettergli di chiamare il gioco più in fretta.
Quell'anno hanno vinto il Super Bowl.
Le altre squadre si sono adeguate.
Gli spettatori sono aumentati perché era più eccitante.
Era più veloce.
Nel 1994 la NFL ha messo dei microfoni nei caschi dei lanciatori e in seguito dei difensori.
Gli spettatori sono aumentati perché era più veloce.
Era più divertente.
Anno 2023: immaginate di essere un giocatore di ritorno dalla consultazione tattica e di vedere il vostro prossimo gioco proprio davanti a voi sullo schermo del vostro visore di plastica, che per allora indosserete.
Non dovrete più preoccuparvi di dimenticare la tattica di gioco.
Non dovrete più preoccuparvi di imparare il libro degli schemi.
Dovete solo andare in campo e reagire.
Ed è proprio quello che vogliono gli allenatori, perché le consegne mancate fanno perdere le partite e gli allenatori odiano perdere le partite.
Perdere le partite vi fa perdere il posto da allenatore.
Loro non lo vogliono.
La realtà aumentata non è solamente un libro degli schemi migliorato.
La realtà aumentata è anche un modo di prendere tutti quei dati e utilizzarli in tempo reale per migliorare il vostro modo di giocare.
A cosa potrebbe assomigliare?
Un allestimento molto semplice potrebbe comportare una telecamera che guarda verso il basso da ogni angolo dello stadio dando una visuale dall'alto di tutte le persone laggiù.
Ricevete anche le informazioni dai sensori del casco e dagli accelerometri, una tecnologia in fase di sviluppo proprio ora.
Prendete tutte queste informazioni e le riversate sui giocatori.
Le buone squadre le riverseranno in modo che i giocatori le possano utilizzare.
Le squadre scarse avranno un sovraccarico di informazioni.
Questo distinguerà le squadre buone da quelle scarse.
Il dipartimento IT sarà importante quanto il dipartimento di scouting e l'estrazione dei dati non sarà più roba da nerd.
Magari sarà da tipi tosti.
Chi può saperlo?
Che effetto farà in campo?
Immaginate di essere il lanciatore.
Vi preparate al tiro e arretrate.
State scandagliando il campo in cerca di un ricevitore libero.
All'improvviso un lampo luminoso sulla sinistra del vostro visore vi segnala che un difensore della seconda linea sul lato cieco sta attaccando all'improvviso.
Normalmente non sareste in grado di vederlo, ma il sistema di realtà aumentata vi permette di farlo.
Avanzate verso la tasca.
Un altro lampo vi avvisa di un ricevitore libero.
Lanciate la palla, ma venite colpiti mentre lanciate.
La palla è fuori controllo.
Non sapete dove atterrerà.
Tuttavia, il ricevitore sul suo visore vedrà un'area del campo e saprà adattarsi.
Andrà a prendere la palla, si lancerà e farà meta.
La folla è in delirio e i tifosi saranno con lui passo a passo, guardando da ogni prospettiva.
Questo è qualcosa che provocherà un'eccitazione di massa per il gioco.
Farà sì che un sacco di gente lo guardi, perché le persone vogliono questa esperienza.
I tifosi vogliono essere sul campo.
Vogliono essere il loro giocatore preferito.
La realtà aumentata sarà parte dello sport perché è troppo redditizia per non esserlo.
La domanda che vi pongo è: questo è l'unico motivo per essere felici di usare la realtà aumentata?
La useremo solo per i nostri panem et circenses, per il nostro normale intrattenimento?
Credo che potremo usare la realtà aumentata per qualcosa di più.
Credo che potremo usare la realtà aumentata come modo per promuovere più empatia tra gli esseri umani, mostrando letteralmente come ci si sente nei panni di un altro.
Sappiamo che questa tecnologia è valida per le leghe sportive.
Porta entrate, da miliardi di dollari l'anno.
Ma questa tecnologia è valida anche per un insegnante in classe che cerchi di mostrare ad un bullo quanto le sue azioni siano dannose dal punto di vista della vittima.
Questa tecnologia è valida anche per un gay che vive in Uganda o in Russia che cerchi di mostrare al mondo com'è vivere da perseguitato.
Questa tecnologia è valida anche per un Comandante Hadfield o per un Neil deGrasse Tyson che cerchino di ispirare una generazione di bambini a pensare di più allo spazio e alla scienza invece che alle pagelle trimestrali o a Kardashian.
Signore e signori, la realtà aumentata sta arrivando.
Le domande che facciamo, le scelte che compiamo, le sfide che affrontiamo stanno, come al solito, a noi.
Grazie.
Sono andato da poco in pensione dalla California Highway Patrol dopo 23 anni di servizio.
In questi 23 anni ho pattugliato l'estremità sud di Marin County, che include il Golden Gate Bridge.
Il ponte è una struttura iconica conosciuta in tutto il mondo
per le stupende vedute di San Francisco, l'oceano Pacifico e la sua architettura.
Purtroppo è anche una calamita per i suicidi, uno dei luoghi più usati al mondo.
Il Golden Gate Bridge aprì nel 1937.
Joseph Strauss, capo ingegnere responsabile della costruzione del ponte, pronunciò queste testuali parole: "In pratica, il ponte è a prova di suicidio.
Il suicidio dal ponte non è né pratico né probabile."
Ma dalla sua apertura hanno saltato verso la morte oltre 1600 persone, da quel ponte.
Alcuni credono che spostarsi
da una torre all'altra conduca verso un'altra dimensione.
Si è romanzato così tanto su questo ponte che caderne si dice che liberi da preoccupazioni e dolore e che le acque sottostanti
purifichino l'anima.
Ma lasciate che vi spieghi quello che accade veramente quando il ponte viene usato
come un mezzo per suicidarsi.
Dopo una caduta libera di quattro o cinque secondi il corpo colpisce l'acqua
a circa 120 chilometri orari.
L'impatto spezza le ossa,
alcune delle quali bucano organi vitali.
La maggior parte muore sul colpo.
Quelli che non lo fanno,
in genere si sbracciano inutilmente, per poi annegare.
Non credo che chi prende in considerazione
questo metodo di suicidio si renda conto della morte spaventosa a cui sta andando incontro.
Questo è il bordo.
Tranne intorno alle due torri, ci sono 81 centimetri di acciaio
che corrono paralleli al ponte.
Qui sta la maggior parte della gente prima di perdere la vita.
Posso dirvi per esperienza che quando una persona è sul quel bordo, nel suo momento più nero, è molto difficile riportarla indietro.
Ho scattato questa foto l'anno scorso
mentre questa giovane donna parlava a un agente, riflettendo sulla sua vita.
Voglio dirvi con gioia
che quel giorno abbiamo avuto successo, riportandola al di qua della ringhiera.
Quando iniziai a lavorare sul ponte
non c'era un vero e proprio addestramento.
Ci sforzavamo di fare del nostro meglio tra una chiamata e l'altra.
Questo non era solo un disservizio
per coloro che meditavano il suicidio, ma anche per gli agenti stessi.
Da allora, di strada se ne è fatta molta.
Ora , agenti veterani e psicologi addestrano i nuovi agenti.
Questo è Jason Garber.
L'ho conosciuto il 22 luglio l'anno scorso quando ho ricevuto una chiamata di un possibile soggetto suicida
seduto sul bordo, circa a metà ponte.
Ho risposto, e quando sono arrivato ho osservato Jason parlare con un agente del Golden Gate.
Jason aveva solo 32 anni
ed era volato qui dal New Jersey.
In verità, era volato qui altre due volte dal New Jersey per tentare il suicidio dal ponte.
Dopo aver parlato circa un'ora con Jason
ci ha chiesto se sapessimo la storia del vaso di Pandora.
Richiamando la mitologia greca, Zeus creò Pandora
e la mandò sulla terra con un vaso,
dicendole: "Non aprirlo mai e poi mai."
Un giorno la curiosità ebbe la meglio e Pandora aprì il vaso.
Volarono fuori malattie, pene e ogni sorta di malvagità contro l'uomo.
La sola cosa buona che c'era nel vaso era la speranza.
Poi Jason ci ha chiesto: "Cosa succede se apri il vaso e dentro non c'è la speranza?"
Si è interrotto per qualche istante, si è inclinato verso destra ed era andato.
Questo gentile, intelligente giovane uomo del New Jersey si era appena suicidato.
Ho parlato con i genitori di Jason quella sera e presumo che, mentre parlavo con loro, non stessi dando l'idea di stare bene, perché proprio il giorno dopo
il loro rabbino di famiglia mi chiamò per darmi una controllata.
Erano stati i genitori di Jason a chiedergli di farlo.
Il danno collaterale del suicidio colpisce così tante persone.
Vi pongo queste domande: cosa fareste se un membro della famiglia, un amico o un caro avesse tendenze suicide?
Cosa direste?
Sapreste cosa dire?
Secondo la mia esperienza, non è tanto il parlare, ma l'ascoltare.
Ascoltare per capire.
Non discutere, rimproverare o dire di sapere come ci si sente, perché probabilmente non è così.
Solo essendo lì potreste essere il punto di svolta di cui hanno bisogno.
Se pensate che qualcuno abbia pensieri suicidi non abbiate paura di affrontarli e fategli la domanda.
Un modo per far loro la domanda è questo: "Altri in simili circostanze hanno pensato di porre fine alla loro vita; hai avuto questi pensieri?"
Affrontare la persona faccia a faccia potrebbe salvare la sua vita e essere il suo punto di svolta.
Altri segni da ricercare sono: disperazione, la convinzione che le cose siano terribili e non potranno andare meglio; impotenza, la convinzione che non si possa farci niente; recente ritiro dalla vita sociale, e perdita di interesse per la vita.
Ho pensato a questo intervento solo due giorni fa, ho ricevuto una mail da una signora e vorrei leggervi la sua lettera.
Ha perso suo figlio il 19 gennaio di quest'anno e mi ha scritto questa mail solo un paio di giorni fa, ed è con il suo permesso e benedizione
che ve la leggerò.
"Ciao Kevin.
Immagino che tu sia alla Conferenza TED.
Deve essere una bella esperienza essere là.
Sto pensando che dovrei andare a camminare sul ponte questo fine settimana.
Volevo solo scriverti un paio di cose.
Spero che tu riesca a informare la gente che poi ne parlerà con gli amici che lo diranno ai loro amici, ecc. Sono ancora parecchio stordita, ma sto avendo più momenti in cui realizzo
che Mike non tornerà a casa. a Mike stava guidando da Petaluma San Francisco per guardare il football con suo padre il 19 gennaio.
Non ci arrivò mai.
Chiamai la polizia di Petaluma
e riferii della sua scomparsa quella sera.
La mattina seguente due agenti vennero a casa mia riferendomi che la macchina di Mike era al ponte.
Un testimone lo aveva visto saltare dal ponte alle 13.58 del giorno prima.
Ti ringrazio davvero tanto per esserci per coloro che sono momentaneamente troppo deboli per reggersi in piedi da soli.
A chi non è mai successo di sentirsi giù pur non soffrendo di alcuna malattia mentale?
Non dovrebbe essere così semplice finirla.
Prego per te e le tue lotte.
Il GGB, il Golden Gate Bridge, dovrebbe essere un passaggio lungo
la nostra bellissima baia, non un cimitero.
Auguri per questa settimana.
Vicky."
Non riesco a immaginare il coraggio che le serve per andare sul quel ponte e ripetere il cammino che fece suo figlio quel giorno, e anche il coraggio per andare avanti.
Vorrei presentarvi un uomo per me simbolo di speranza e coraggio.
L'11 marzo del 2005, risposi a una chiamata di un possibile soggetto suicida sul marciapiedi del ponte vicino alla torre nord.
Lo raggiunsi con la moto e osservai quest'uomo, Kevin Berthia, in piedi sul marciapiedi.
Appena mi vide, scavalcò la ringhiera e si mise su quel piccolo tubo che circonda la torre.
Per la successiva ora e mezza ascoltai Kevin mentre parlava della sua depressione e disperazione.
Quel giorno Kevin decise da solo di scavalcare di nuovo quella ringhiera e di dare alla vita un'altra occasione.
Quando Kevin ritornò indietro mi congratulai con lui.
"Questo è un nuovo inizio, una nuova vita."
Ma gli chiesi, "Cos'è che ti ha fatto tornare indietro e dare alla vita un'altra occasione?"
E sapete cosa mi rispose?
Disse, " Mi hai ascoltato.
Mi hai lasciato parlare, e mi hai semplicemente ascoltato."
Poco dopo questo incidente, ricevetti una lettera dalla madre di Kevin e ho con me quella lettera, e vorrei leggervela.
"Caro signor Briggs, niente cancellerà l'accaduto dell'11 marzo ma lei è uno dei motivi per cui Kevin è ancora qui con noi.
Sono convinta che Kevin stesse disperatamente chiedendo aiuto.
Gli hanno trovato un disturbo mentale il quale è stato opportunamente curato.
Adottai Kevin quando aveva solo sei mesi, senza conoscere i suoi tratti ereditari, ma grazie a Dio ora sappiamo.
Kevin è a posto, come dice lui.
Ringraziamo davvero tanto Dio per lei.
Sinceramente in debito con lei, Narvella Berthia."
E in fondo scrive.
"P.S. Quando quella sera visitai il San Francisco General Hospital, lei era indicato come il paziente Pure quello l'ho dovuto mettere a posto."
Oggi, Kevin è un padre amorevole
e un membro attivo della società.
Parla apertamente di ciò che accadde quel giorno e della sua depressione nella speranza che la sua storia possa ispirare altri.
Il suicidio non è solo qualcosa che ho incontrato sul lavoro.
È anche personale.
Mio nonno si uccise avvelenandosi.
Quell'atto mise fine al suo dolore, ma mi impedì per sempre di conoscerlo.
È questo che fa il suicidio.
La maggior parte di chi si suicida o di chi medita di farlo, non pensa di ferire altre persone.
Vuole solo mettere fine al suo dolore.
Di solito, si ottiene in soli tre modi: sonno, droghe o alcol, o la morte.
Nella mia carriera, ho risposto e sono stato coinvolto in centinaia di chiamate di malati mentali o suicidi sul ponte.
Degli incidenti in cui sono stato coinvolto direttamente ho perso solo due persone, ma sono comunque troppe.
Uno è stato Jason.
L'altro era un uomo con cui parlai per circa un'ora.
Durante quel tempo, mi strinse la mano tre volte.
Durante quella stretta di mano finale, mi guardò e disse, "Kevin, mi dispiace, ma devo andare."
E saltò.
Orribile, assolutamente orribile.
Vi voglio comunque dire che la maggior parte della gente con cui abbiamo a che fare sul ponte non commette suicidio.
In più, quei pochissimi che hanno saltato e sono sopravvissuti e possono parlarne, quell'uno o due per cento, la maggior parte di loro ha detto che in quel secondo in cui si lascia andare da quella ringhiera, sapeva che aveva fatto un errore e che voleva vivere.
Io dico alla gente che il ponte non collega solo Marin a San Francisco, ma collega anche le persone.
Quella connessione, o ponte che facciamo, è qualcosa che ognuno di noi dovrebbe sforzarsi di creare.
Il suicidio si può prevenire.
C'è aiuto.
C'è speranza.
Grazie a tutti.
Il mondo ti trasforma in qualcosa che non sei.
Ma, dentro di te, sai chi sei, e una domanda ti brucia dentro: "Come posso fare per diventarlo?"
In questo posso dirmi unica, anche se non sono sola, proprio per niente.
Quando sono diventata una modella, ho pensato di aver realizzato il sogno di quando ero bambina.
Il mio aspetto esteriore rispecchiava finalmente quello interiore, il mio vero io.
Per ragioni complicate che spiegherò tra poco, quando guardo questa foto, all'epoca pensavo, Geena, ce l'hai fatta, ci sei riuscita, sei arrivata.
Ma questo scorso ottobre, ho capito che ero solo all'inizio.
Tutti noi veniamo inquadrati dalle nostre famiglie dalla religione, dalla società, dal momento storico, e persino dal nostro corpo.
Alcuni hanno il coraggio di liberarsi, di non accettare i limiti imposti dal colore della pelle o dalle convinzioni che li circondano.
Queste persone sono la minaccia allo status quo, a ciò che è considerato accettabile.
Nel mio caso, negli ultimi nove anni, alcuni dei miei vicini, amici, colleghi ed anche il mio agente, non conoscevano la mia storia.
Penso che nei gialli questa fase sia la scoperta.
E questa è la mia.
Appena nata mi dissero che ero maschio dall'aspetto dei genitali.
Mi ricordo che quando avevo cinque anni correvo per casa mia nelle Filippine, e mi mettevo sempre una maglietta in testa.
E mia mamma mi chiedeva, "Ma perché ti metti sempre quella maglietta in testa" E io dicevo, "Sono i miei capelli mamma.
Io sono una ragazza."
All'epoca sapevo già come identificarmi.
Il sesso è sempre stato considerato un dato di fatto, immutabile, ma adesso sappiamo che invece è qualcosa di più fluido, complesso e misterioso.
Per colpa del mio successo, non ho mai avuto il coraggio di condividere la mia storia, non perché pensassi di essere sbagliata, ma per come il mondo tratta quelli che come noi cercano di liberarsi.
Ogni giorno, ringrazio di essere una donna.
Ho un papà e una mamma e una famiglia che mi accettano per chi sono.
Non tutti sono così fortunati.
Nella cultura asiatica c'è una lunga tradizione, che celebra il fluido mistero del sesso.
C'è la dea buddista della compassione.
C'è la dea induista, dea hijra.
Quando avevo otto anni, Ero ad una festa nelle Filippine per celebrare questi misteri.
Ero davanti al palco, e mi ricordo che vedo uscire questa bellissima donna. proprio davanti a me.
E in quel momento si è acceso qualcosa in me: quella è la donna che vorrei essere.
Così quando avevo 15 anni, e mi vestito ancora da ragazzo, ho incontrato questa donna, T.L. È una direttrice delle sfilate di bellezza transgender.
Quella notte mi chiese, "Perché non partecipi al concorso?"
Mi convinse che se mi fossi registrata lei avrebbe pagato i costi di iscrizione i vestiti e quella notte ho vinto miss costume miss abito lungo arrivando seconda tra più di 40 partecipanti.
Quel momento mi ha cambiato la vita All'improvviso ero entrata nel mondo dei concorsi di bellezza.
Non tutti possono dire che il primo lavoro è regina in un concorso di donne transgender, ma a me va bene.
Dai 15 ai 17 anni ho partecipato ai concorsi più prestigiosi anche a quelli tenuti dietro ai camion, letteralmente.
Altre volte invece era su un marciapiede accanto ai campi di riso e quando pioveva, e nelle Filippine piove tantissimo, gli organizzatori dovevano spostare tutto a casa di qualcuno.
Ho visto anche la bontà degli sconosciuti, specialmente quando viaggiavamo in posti remoti delle Filippine.
Ma soprattutto ho incontrato i miei migliori amici in quella comunità.
Nel 2001 mia mamma, che si era trasferita a San Francisco, mi chiamò per dirmi che la mia richiesta per il permesso di soggiorno era stata accolta e che potevo trasferirmi negli Stati Uniti.
Non volevo.
Dissi a mia mamma, "Mi sto divertendo, sono qui con i miei amici adoro viaggiare, essere la regina del concorso di bellezza."
Ma due mesi dopo mi chiamò per dirmi "Sai che se ti trasferisci in America potresti cambiare nome e sesso?"
Era quello che mi bastava sentire.
Mia mamma mi disse anche di mettere due E nel mio nome.
È venuta con me quando mi hanno operata in Thailandia a 19 anni.
È buffo che in alcune delle città più rurali della Thailandia effettuino alcune delle più rinomate sicure e sofisticate operazioni.
A quel tempo negli Stati Uniti, dovevi sottoporti ad una operazione prima di poter cambiare nome e sesso.
Quindi nel 2001, mi trasferii a San Francisco, e mi ricordo che guardando la mia patente della California con il nome di Geena e sesso femminile.
Era un momento grandioso.
Per alcune persone, la propria carta d'identità è il diritto a guidare o comprare da bere, ma per me, quella era il mio diritto a vivere, a sentirmi degna.
Tutto d'un tratto, le mie paure erano minimizzate.
Mi sentivo in grado di conquistare il mio sogno e trasferirmi a New York e diventare una modella.
Molti non sono così fortunati.
Penso a questa donna, Ayla Nettles.
Lei è di New York, è una giovane donna che viveva coraggiosamente la sua verità, ma pose fine alla sua vita con disprezzo.
Per molti della mia comunità, questa è la realtà in cui viviamo.
Il nostro tasso di suicidi è nove volte più alto di quello della popolazione comune.
Ogni 20 novembre, abbiamo una veglia a livello globale per la giornata della memoria dei transgender.
Sono qui su questo palco perché è una lunga storia di persone che hanno combattuto e si sono alzati contro l'ingiustizia.
Questi sono Marsha P. Johnson e Sylvia Rivera.
Oggi, in questo esatto momento, sto uscendo veramente allo scoperto.
Non potrei più vivere la mia verità per e con me stessa.
Voglio dare il meglio di me per aiutare gli altri a vivere la propria verità senza vergogna e paura.
Sono qui, esposta, così che un giorno non esisterà più la necessità di una veglia del 20 novembre.
La mia verità più profonda mi ha permesso di accettarmi per quella che sono.
E voi?
Grazie mille.
Grazie.
Grazie.
Grazie.
Kathryn Schulz: Geena, una domanda veloce per te.
Mi chiedo cosa diresti, in particolari ai genitori, e più generalmente ad amici, famiglia, a chiunque si trovi ad incontrare un bambino o una persona che lotta e che è a disagio con il sesso che si ritrovano, cosa diresti ai membri della famiglia di quella persona per aiutarli ad accettare ed essere comprensivi?
Geena Rocero: Certo.
Beh, innanzitutto, davvero sono così fortunata.
Il supporto che ho avuto, specialmente da mia mamma, e dalla mia famiglia, da solo è così forte.
Ricordo ogni momento in cui avrei voluto insegnare a giovani donne trans, sarei stata una guida per loro, e talvolta, quando mi chiamavano per dirmi che i loro genitori non le accettavano, prendevo il telefono e dicevo a mia mamma, "Mamma, puoi chiamare questa donna?"
E a volte funziona, a volte no, quindi...
Ma è solo l'identità del sesso è al centro del nostro essere, giusto?
Intendo dire, abbiamo tutti un sesso alla nascita, quindi quello che sto cercando di fare è avere questa conversazione per cui a volte il sesso che abbiamo non coincide, e dovrebbe esserci uno spazio che permetta alla gente di identificarsi, ed è una conversazione che dovremmo avere con i genitori, con i colleghi.
Il movimento dei transgender è soltanto all'inizio rispetto a come è nato il movimento per i gay.
C'è ancora molto lavoro da fare.
Dovrebbe esserci una maggiore comprensione.
Dovrebbe esserci uno spazio di curiosità e domande e spero che tutti voi ragazzi siate miei alleati.
KS: Grazie.
È bellissimo.
GR: Grazie.
In molte società patriarcali e tribali, di solito i figli conoscono i loro padri, ma io sono uno dei pochi padri che è conosciuto da sua figlia, e ne sono orgoglioso.
Malala ha iniziato la sua campagna per l'istruzione e ha lottato per i suoi diritti nel 2007, e quando i suoi sforzi sono stati onorati nel 2011, e le è stato dato il premio giovanile per la pace, ed è diventata una ragazza molto famosa, e molto popolare nel suo paese.
Prima che accadesse, era mia figlia, ora io sono suo padre.
Signore e signori, se consideriamo la storia umana, la storia delle donne è una storia di ingiustizie, ineguaglianza, violenza e sfruttamento.
Vedete, nelle società patriarcali, già dall'inizio, quando nasce una bambina, la sua nascita non viene festeggiata.
Non viene accolta, né dal padre, né dalla madre.
Vengono i vicini e si rammaricano per la madre, e nessuno si congratula con il padre.
E una madre si sente molto a disagio per avere avuto una bambina.
Quando dà alla luce la sua prima bambina, la sua primogenita, si sente triste.
Quando dà alla luce la secondogenita, è scioccata, e in attesa di un maschio, quando dà alla luce una terza bambina, si sente colpevole come se fosse una criminale.
Non solo ne soffre la madre, ma ne soffre anche la figlia, la figlia appena nata, quando cresce, soffre anche lei.
A cinque anni, mentre dovrebbe andare a scuola, rimane invece a casa e i suoi fratelli vengono ammessi a scuola.
Fino a 12 anni, in qualche modo, ha una vita decente.
Può divertirsi.
Può giocare con i suoi amici nelle strade, e può muoversi per le strade come una farfalla.
Ma quando entra nell'adolescenza, quando compie 13 anni, le viene proibito di uscire di casa senza una scorta maschile.
Viene rinchiusa nelle quattro mura di casa sua.
Non è più un individuo libero.
Diventa il cosiddetto onore di suo padre e dei suoi fratelli e della sua famiglia, e se trasgredisce il codice di quel cosiddetto onore, potrebbe anche venire uccisa.
Quello che è interessante è che questo cosiddetto codice d'onore, non influenza solamente la vita della ragazza, ma influenza anche la vita dei componenti maschili della sua famiglia.
Conosco una famiglia di sette sorelle e un fratello, e quell'unico fratello, si è trasferito nei paesi del Golfo, per sfamare le sue sette sorelle e i suoi genitori, perché crede che sarebbe umiliante se le sue sette sorelle imparassero un mestiere, uscissero di casa e si guadagnassero da vivere.
Così, questo fratello, sacrifica le gioie della sua vita e la felicità delle sue sorelle all'altare del cosiddetto onore.
C'è un'ulteriore norma delle società patriarcali che si chiama obbedienza.
Una brava ragazza deve essere molto tranquilla, molto umile e molto sottomessa.
È il criterio.
La brava ragazza modello è molto tranquilla.
Deve rimanere in silenzio e deve accettare le decisioni di suo padre e di sua madre e le decisioni dei più anziani, anche se non le vanno.
Se viene data in sposa ad un uomo che non le piace o ad un uomo anziano, deve accettarlo, perché non vuole essere considerata come disobbediente.
Se viene data in sposa molto giovane, deve accettarlo.
Altrimenti, verrà considerata disobbediente.
E cosa succede alla fine?
Nelle parole di una poetessa, deve sposarsi, accoppiarsi e dare alla luce altri figli e figlie.
E l'ironia della situazione vuole che questa madre, debba insegnare la stessa lezione sull'obbedienza a sua figlia e la stessa lezione sull'onore ai suoi figli maschi.
Così questo circolo vizioso continua.
Signore e signori, le difficoltà di milioni di donne potrebbero essere cambiate se pensassimo in maniera diversa, se le donne e gli uomini pensassero in maniera diversa, se gli uomini e le donne nelle società tribali e patriarcali nei paesi in via di sviluppo, se potessero trasgredire a qualche norma della famiglia e della società, se potessero abolire le leggi discriminatorie, dei sistemi nei loro paesi, che vanno contro ai diritti umani fondamentali delle donne.
Cari fratelli e sorelle, quando Malala è nata, e per la prima volta credetemi, non mi piacciono i neonati, a dire la verità, ma quando sono entrato e l'ho guardata negli occhi, credetemi, mi sono sentito estremamente onorato.
E molto prima che lei nascesse, ho pensato al suo nome, ed ero affascinato da una combattente per la libertà eroica e leggendaria in Afghanistan.
Si chiamava Malalai di Maiwand, così ho chiamato mia figlia come lei.
Qualche giorno dopo la nascita di Malala, dopo la nascita di mia figlia, è venuto mio cugino -- ed è stata una coincidenza -- è venuto a casa mia e ha portato un albero genealogico, un albero genealogico della famiglia Yousafzai, e quando ho visto l'albero genealogico, risaliva a 300 anni dei nostri antenati, Ma quando l'ho letto, erano tutti maschi, così ho preso la penna, ho fatto una linea dal mio nome, e ho scritto, "Malala".
E quando lei è cresciuta, quando aveva quattro anni e mezzo, l'ho fatta entrare nella mia scuola.
Vi starete chiedendo, perché sto parlando dell'ammissione di una ragazza a scuola?
Sì, lo devo proprio menzionare.
Forse viene dato per scontato in Canada, in America, in molti paesi sviluppati, ma nei paesi poveri, nelle società patriarcali, nelle società tribali, è un evento importantissimo per la vita di una ragazza.
L'iscrizione ad una scuola significa che la sua identità e il suo nome vengono riconosciuti.
L'ammissione ad una scuola significa che lei è entrata nel mondo dei sogni e delle aspirazioni dove potrà esplorare il suo potenziale per la sua vita futura.
Io ho cinque sorelle, e nessuna di loro ha potuto andare a scuola, e rimarrete scioccati, due settimane fa, mentre stavo compilando il modulo per il visto canadese, e stavo compilando la parte del modulo riguardante la mia famiglia, non mi sono venuti in mente i cognomi di alcune delle mie sorelle.
E il motivo è che non ho mai, mai visto i nomi delle mie sorelle su nessun tipo di documento.
Questo è il motivo per cui ho valorizzato mia figlia.
Quello che mio padre non ha potuto dare alle mie sorelle e alle sue figlie, ho pensato di doverlo cambiare.
Apprezzavo l'intelligenza e la genialità di mia figlia.
La incoraggiavo a sedersi con me quando venivano i miei amici.
La incoraggiavo a venire con me a diverse riunioni.
E tutti questi bei valori, ho cercato di trasmetterli al suo carattere.
E questa non era solo lei, solo Malala.
Ho impartito tutti questi bei valori nella mia scuola, anche a studentesse e studenti.
Ho usato l'istruzione per l'emancipazione.
Ho insegnato alle mie ragazze, ho insegnato alle mie studentesse, di disimparare la lezione sull'obbedienza.
Ho insegnato ai miei studenti maschi a disimparare la lezione sul cosiddetto pseudo-onore.
Cari fratelli e sorelle, noi aspiravamo a più diritti per le donne, ed avevamo difficoltà ad avere sempre più spazio per le donne nella società.
Ma ci siamo imbattuti in un fenomeno nuovo.
È stato letale per i diritti umani particolarmente per i diritti delle donne.
È stato chiamato Talebanizzazione.
Significa una negazione completa della partecipazione delle donne in ogni tipo di attività politica, economica e sociale.
Centinaia di scuole sono state perse.
Alle ragazze non era permesso andare a scuola.
Alle donne è stato imposto di indossare veli ed è stato impedito loro di andare nei mercati.
I musicisti sono stati messi a tacere, le ragazze venivano frustate e i cantanti sono stati uccisi.
In milioni soffrivano, ma solo pochi parlavano, e questa era la cosa più spaventosa quando sei circondato da persone che uccidono e frustano, e vuoi far valere i tuoi diritti.
È davvero la cosa più spaventosa.
A dieci anni, Malala si è battuta per il diritto all'istruzione.
Ha scritto un diario per un blog della BBC, si è offerta volontaria per i documentari del New York Times, e ha parlato su ogni piattaforma che poteva.
E la sua voce era la voce più potente.
Si è sparsa come un crescendo in tutto il mondo.
E questo è stato il motivo per cui i Talebani non potevano tollerare la sua campagna, e il 9 ottobre 2012, le hanno sparato in testa a bruciapelo.
È stato un evento catastrofico per me e la mia famiglia.
Il mondo è diventato un grande buco nero.
Mentre mia figlia stava combattendo tra la vita e la morte, ho sussurrato all'orecchio di mia moglie, "È stata colpa mia quello che è successo a mia figlia, tua figlia?"
E lei mi ha risposto con convinzione: "Per favore, non sentirti in colpa.
Ti sei battuto per una giusta causa.
Hai messo a rischio la tua vita per la causa della verità, per la causa della pace, e per la causa dell'istruzione, e tua figlia ha preso ispirazione da te e si è unita a te.
Eravate entrambi sul giusto cammino e Dio l'aiuterà".
Queste poche parole hanno significato molto per me, e non ho più fatto questa domanda.
Quando Malala era in ospedale, con dolori fortissimi e terribili mal di testa perché le avevano reciso il nervo facciale,
vedevo un'ombra scura sul volto di mia moglie.
Ma mia figlia non si è mai lamentata.
Ci diceva: "Non mi lamento del mio sorriso storto e perché sento il volto addormentato.
Starò bene.
Per favore, non preoccupatevi".
Lei era un conforto per noi, e ci consolava.
Cari fratelli e sorelle, abbiamo imparato da lei come riuscire ad essere forti anche nei momenti più difficili, e sono contento di condividere con voi che nonostante sia un'icona per i diritti di donne e bambini, è come tutte le ragazzine di 16 anni.
Piange quando non riesce a finire i compiti.
Bisticcia con i suoi fratelli, e ne sono molto contento.
Alcune persone mi chiedono, cosa c'è di speciale nel mio insegnamento che ha reso Malala così audace, così coraggiosa e così aperta e composta?
Rispondo loro, non chiedetemi cos'ho fatto.
Chiedetemi cosa non ho fatto.
Non le ho tarpato le ali, tutto qui.
Grazie tante.
Grazie.
Grazie infinite.
Grazie
Sono stata operata al cervello 18 anni fa e da allora, le neuroscienze sono diventate una mia grande passione.
In realtà io sono un ingegnere.
Come prima cosa, fatemi dire che di recente sono entrata a far parte del progetto Moonshot di Google, dove lavoravo in una divisione, la display division in Google X, e il mio lavoro nell'ambito delle neuroscienze di cui vi parlerò oggi è un lavoro che svolgevo prima di entrare in Google e che continuo a svolgere tuttora parallelamente a Google.
Detto questo, quando si viene operati al cervello ne rimangono i segni.
Sei ancora intelligente o no?
E se non lo sei, c'è un modo per ritornare ad esserlo?
Durante l'intervento, parte del mio cervello è stata rimossa e io ho dovuto affrontarne le conseguenze.
Non era materia grigia, ma quella parte molliccia al centro che produce gli ormoni principali e i neurotrasmettitori.
Subito dopo l'intervento, dovevo decidere in che quantità assumere più di una dozzina di sostanze chimiche molto potenti, perché se non ne avessi assunta nessuna, sarei morta nell'arco di poche ore.
Ogni singolo giorno ormai da 18 anni a questa parte, ogni singolo giorno, ho dovuto e devo cercare di stabilire le combinazioni e le miscele di queste sostanze chimiche, e devo assumerle per mantenermi in vita.
In molte occasioni ho seriamente rischiato di non cavarmela.
Ma, per fortuna, sono una sperimentalista convinta, e così ho deciso di sperimentare per cercare di trovare dosaggi sempre più ottimali dato che non c'è un libretto di istruzioni chiaro e dettagliato sull'argomento.
Ho iniziato a provare miscele differenti e sono rimasta esterrefatta da come piccoli accorgimenti nelle dosi cambiassero drasticamente la mia persona, il mio modo di essere, di pensare, di comportarmi con le persone.
Un caso particolarmente eclatante: per un paio di mesi ho assunto le dosi e le sostanze chimiche adatte a un uomo sui vent'anni, e sono rimasta a bocca aperta da quanto i miei pensieri fossero cambiati.
Ero costantemente arrabbiata, pensavo in continuazione al sesso, e pensavo di essere la persona più intelligente del mondo, eovviamente, nel corso degli anni, avevo incontrato uomini così, o comunque in una versione più moderata.
Io ero un caso estremo.
Ma quello che ha sorpreso me era
che non volevo essere arrogante.
In realtà, io provavo soltanto, con un po' di insicurezza, a risolvere un problema che mi si poneva davanti, ma non davo assolutamente quell'impressione.
Non riuscivo più a gestire la situazione.
Ho cambiato i dosaggi.
Ma penso che quella esperienza mi abbia fatto rivalutare positivamente gli uomini e rendere conto dei problemi che devono affrontare, e da allora vado molto più d'accordo con gli uomini.
Quello che cercavo di fare, cambiando gli ormoni, i neurotrasmettitori e così via, era cercare di riacquistare la mia intelligenza dopo la malattia e l'intervento, la mia creatività, il mio flusso di idee.
Io penso principalmente per immagini mentali, e così per me esse sono diventate una fissazione -- come generare immagini mentali, che uso per creare velocemente dei prototipi, se preferite, le mie idee, collaudare idee differenti,
immaginare gli scenari possibili.
Questo modo di pensare non è nuovo.
Filosofi come Hume, Cartesio e Hobbes avevano una visone simile delle cose.
Pensavano che immagini mentali e idee fossero la stessa cosa.
Oggi c'è chi va contro questa teoria, e si dibatte molto su come funzioni la mente, ma per me è semplice: le immagini mentali, per gran parte di noi, sono essenziali per l'inventiva e il pensiero creativo.
Quindi, dopo parecchi anni, ho trovato il giusto equilibrio e ora ho tantissime immagini mentali molto vivide ed elaborate e sostenute alla base dal pensiero analitico.
E adesso sto lavorando per scoprire come far sì che le mie immagini mentali passino dalla mente allo schermo del mio computer più velocemente.
Riuscite ad immaginare un regista capace, solo con l'immaginazione di dirigere il mondo che ha davanti?
O un musicista capace di estrapolare la musica dalla sua mente?
Ci sono possibilità incredibili
per i creativi di condividere le proprie idee alla velocità della luce.
E la verità è che l'ultimo ostacolo da superare per poter realizzare tutto ciò è incrementare la risoluzione dei sistemi di scansione del cervello.
Vi mostro il motivo per cui penso manchi poco a questo traguardo parlandovi di due esperimenti condotti recentemente da due eminenti gruppi di ricerca neuroscientifica.
Entrambi hanno utilizzato la tecnologia RMF ossia la risonanza magnetica funzionale
per realizzare un'immagine del cervello, e qui potete vedere un set di scansione cerebrale di Giorgio Ganis e dei suoi colleghi ad Harvard.
La colonna a sinistra mostra una scansione del cervello di una persona che guarda un'immagine.
La colonna centrale mostra la scansione del cervello della stessa persona mentre immagina di vedere quella stessa immagine.
E la colonna a destra è il risultato della sottrazione della colonna centrale da quella di sinistra, mostrando che la differenza fra le due è quasi nulla.
Tutto ciò è stato ripetuto con molti altri individui, con tante immagini differenti, con risultati sempre analoghi a questo.
La differenza fra il vedere un'immagine e immaginare di vedere quella stessa immagine è quasi inesistente.
Adesso, vi racconterò di un altro esperimento condotto nel laboratorio di Jack Gallant alla Cal Berkeley.
Sono riusciti a decodificare le onde celebrali in campi visivi riconoscibili.
Fatemi spiegare meglio.
In questo esperimento, hanno mostrato alle persone centinaia di ore di video di YouTube mentre venivano eseguite le scansioni dei loro cervelli per creare un'ampia raccolta delle loro reazioni cerebrali alle sequenze video.
Poi è stato mostrato loro un nuovo filmato con nuove immagini, nuove persone e nuovi animali, ed è stato registrato un nuovo set di scansioni.
Il computer, usando solo i dati raccolti dalle scansioni, ha decodificato la nuova scansione cerebrale per mostrare che cosa pensava che stessero guardando le persone.
A destra potete vedere l'ipotesi del computer e a sinistra il filmato vero e proprio.
Il risultato lascia senza parole.
Siamo davvero vicinissimi a raggiungere quel traguardo.
Dobbiamo solo migliorare la risoluzione.
Ricordatevi che sia che guardiate un'immagine, sia che immaginiate di guardarla, la scansione cerebrale che ne deriva è la stessa.
Ora, tutto ciò è stato fatto con sistemi di scansione cerebrale con la più alta risoluzione disponibile oggi, e la loro risoluzione è davvero aumentata di circa mille volte negli ultimi anni.
Adesso dobbiamo riuscire ad aumentarla ancora di mille volte in più per potere avere immagini più nitide.
Ma come facciamo?
Ci sono molte tecniche utili per questo scopo.
Una consisterebbe nell'aprire il cranio e metterci dentro degli elettrodi.
Io sono contraria.
Ci sono molte nuove tecniche di imaging
che vengono proposte, alcune anche da me, ma visto il recente successo dell'RMF, prima bisognerebbe chiedersi: siamo giunti al termine di questa tecnologia?
Il buon senso ci suggerisce che la sola strada per avere una risoluzione più alta sia attraverso magneti più grandi, ma a questo punto i magneti più grandi offrono solo miglioramenti di risoluzione progressivi, non quelle migliaia di volte in più che ci servono.
Io propongo un'idea: invece di magneti più grandi, realizziamo magneti migliori.
C'è stata qualche innovazione tecnologica nella nanoscienza quando viene applicata alle strutture magnetiche creando una classe di magneti del tutto nuova, e con questi magneti, possiamo proporre modelli dettagliatissimi dei campi magnetici in tutto il cervello, e usandoli, possiamo davvero creare strutture di interferenza simil-olografiche per avere un controllo di precisione su questi modelli, come mostrato qui spostando le immagini.
Possiamo creare strutture molto più complicate con disposizioni leggermente differenti, come una specie di Spirograph.
Perché è importante tutto ciò?
Molto del lavoro delle RMF nel corso degli anni è servito a realizzare magneti davvero enormi, vero?
Eppure, la maggior parte dei progressi recenti nella risoluzione sono in realtà ingegnose soluzioni di codificazione e di decodificazione dei trasmettitori e dei ricevitori della fraquenza FM delle radio nei sistemi di RMF.
Invece di progettare un campo magnetico uniforme, proviamo a progettare modelli magnetici strutturati in aggiunta alle frequenze radio FM.
Combiniamo i modelli magnetici con i modelli delle frequenze radio FM che elaborano ciò che potrebbe aumentare considerevolmente le informazioni che possiamo estrarre da una singola scansione.
E inoltre, possiamo poi stratificare le nostre conoscenze in continua crescita della struttura cerebrale e della memoria per raggiungere la risoluzione che ci serve, di mille volte superiore a quella attuale.
E usando RMF dovremmo essere in grado di misurare non solo il flusso di sangue ossigenato, ma anche gli ormoni e i neurotrasmettitori di cui vi ho parlato e forse persino l'attività neurale propriamente detta, che sarebbe un sogno.
Saremmo in grado di scaricare le nostre idee direttamente nei media digitali.
Riuscite a immaginare di scavalcare la lingua parlata e comunicare direttamente attraverso il pensiero?
Di che cosa saremmo capaci allora?
E come impareremo ad affrontare le verità del pensiero umano senza i filtri del linguaggio verbale?
Pensate che internet sia grande.
Ma queste sono domande grandissime.
Potrebbe essere irresistibile come strumento per amplificare le nostre capacità di pensiero e di comunicazione.
E infatti, questo stesso strumento potrebbe avere un ruolo centrale per curare l'Alzheimer e altre malattie simili.
Non ci resta altro che aprire questa porta.
Ad ogni modo, scegliete un anno -- accadrà tra 5 o tra 15 anni?
È difficile immaginare che ci voglia più tempo di così.
Dobbiamo imparare come fare questo passo insieme.
Grazie.
Questa sera vi parlerò dell'uscire allo scoperto e non nel senso tradizionale, non solo del 'coming out' omosessuale.
Penso che tutti abbiamo dei segreti.
Il vostro segreto potrebbe essere dire a qualcuno che lo amate per la prima volta, o dire a qualcuno che siete incinte, o dire a qualcuno che avete il cancro, o qualsiasi altra difficile converazione che abbiamo nel corso della nostra vita.
E un segreto non è altro che una conversazione difficile e, sebbene i nostri argomenti possano variare tremendamente, l'esperienza di essere nascosti e di uscire allo scoperto è universale.
È spaventoso e lo odiamo e deve essere fatto.
Molti anni fa, lavoravo al South Side Walnut Cafe, una tavola calda in città e durante quel periodo stavo passando attraverso la fase di intensità militante lesbica: non mi radevo le ascelle, citavo i testi di Ani DiFranco come il vangelo.
E in base all'ampiezza dei miei pantalonicini militari e a quanto recentemente avevo rasato i capelli, spesso saltava fuori una domanda rivolta a me, solitamente da un bambino: "Um, se un maschio o una femmina?"
E ci sarebbe stato un silenzio imbarazzante al tavolo.
Avrei contratto la mascella un po' più forte, stretto la mia caraffa del caffè con un po' più di vigore.
Il papà avrebbe girato con imbarazzo il suo giornale e la mamma avrebbe tirato un'occhiata gelida al suo bambino.
Ma non avrei detto niente e avrei trattenuto al mio interno la rabbia.
E arrivai al punto in cui ogni volta che camminavo verso un tavolo nel quale c'era un bambino tra i 3 e i 10 anni, ero pronta a combattere.
Ed era una sensazione terribile.
Allora mi sono ripromessa, la volta successiva, avrei detto qualcosa.
Avrei avuto quella difficile conversazione.
Quindi, nel giro di qualche settimana, succede di nuovo.
"Sei un maschio o una femmina?"
Silenzio familiare ma questa volta sono pronta, e sto per sciorinare tutto il corso di Studio delle Donne su questo tavolo.
Ho le mie citazioni di Betty Friedan.
Ho le mie citazioni di Gloria Steinem.
Ho persino questo pezzo tratto da "I monologhi della Vagina" che sto per fare.
Quindi prendo un bel respiro e guardo in basso e a fissarmi c'è una bambina di quattro anni con un vestito rosa, non una sfida per un duello femminista, soltanto una bambina con una domanda: "Sei un maschio o una femmina?"
Quindi prendo un altro respiro profondo, mi accuccio vicino a lei e dico: "Hey, lo so che è un po' disorientante, i miei capelli sono corti come quelli di un maschio e indosso dei vestiti da maschio ma sono una femmina, e sai come a te piace qualche volta indossare un vestito rosa e qualche altra ti piace indossare un comodo pigiama?
Beh, io sono più una ragazza da pigiama comodo."
E questa bambina mi guarda dritto negli occhi, senza perdere un colpo, e dice: "Il mio pigiama preferito è viola con i pesci.
Posso avere dei pancake, per favore?"
Ed era tutto lì.
Solo: "Oh, va bene.
Sei una femmina.
Cosa ne dici di quei pancake?"
Fu la conversazione difficile più facile che io avessi mai avuto.
E perché?
Perché la Bambina Pancake ed io, eravamo entrambe sincere l'una con l'altra.
Così come molti di noi, ho nascosto un po' di segreti durante la mia vita, e sì, spesso, si trattava della mia omosessualità.
Ma dentro, al buio, non si può dire di cosa si tratti.
Si può solo sapere come ci si sente a vivere nell'ombra.
Quindi davvero, il mio segreto non è diverso dal tuo, o dal tuo o dal tuo.
Certo, vi darò 100 motivi per i quali uscire allo scoperto è stato più difficile che per voi, ma ecco quanto: Difficile non è relativo.
Difficile è difficile.
Chi può dirmi che spiegare a qualcuno che avete appena dichiarato bancarotta è più difficile che dire a qualcuno che l'avete tradito?
Chi può dirmi che svelare la sua storia è più difficile che dire a un bambino di cinque anni che state per divorziare?
Non esiste 'più difficile', esiste soltanto 'difficile'.
Dobbiamo smetterla di classificare il nostro 'difficile' con il 'difficile' di chiunque altro per farci sentire meglio o peggio riguardo ai nostri segreti e commiserare soltanto sul fatto che tutti abbiamo dei momenti difficili.
A qualche punto delle nostre vite, abbiamo tutti dei segreti e possono sembrare al sicuro, o almeno più sicuri rispetto a ciò che sta dall'altra parte allo scoperto.
Ma sono qui per dirvi, non importa quali siano le vostre ragioni, un segreto non è qualcosa con cui una persona può vivere.
Grazie.
Quindi immaginatevi vent'anni fa.
Io, avevo una coda di cavallo, un vestito senza spalline, e delle scarpe con i tacchi.
Non ero la lesbica militante pronta a combattere ogni bambina di quattro anni che entrasse nel bar.
Ero gelata dalla paura, rannicchiata in un angolo nel buio pesto del mio segreto stringendo la mia granata omosessuale e muovere un muscolo è la cosa più spaventosa che io abbia mai fatto.
La mia famiglia, i miei amici, dei completi sconosciuti...
Ho speso la mia vita intera cercando di non deludere queste persone e ora stavo per girare mondo sottosopra di proposito.
Stavo bruciando le pagine del copione che tutti noi avevamo seguito per così tanto tempo, ma se non lanciate quella granata, vi ucciderà.
Uno dei mie più indimenticabili lanci di granata avvenne al matrimonio di mia sorella.
Fu la prima volta che molti dei partecipanti sapevano che ero lesbica, quindi nel svolgere i miei compiti da damigella d'onore, nel mio vestito nero e in tacchi, camminai tra i tavoli e alla fine giunsi al tavolo dei genitori dei miei amici, persone che mi conoscevano da anni.
E dopo un breve discorso, una delle donne urlò: "Amo Nathan Lane!"
E la battaglia degli argomenti sull'omosessualità era iniziata.
"Ash, sei mai stata a Castro?"
"Beh, sì, in realtà, abbiamo amici a San Francisco."
"Beh, non siamo mai stati lì ma abbiamo sentito che è fantastico."
"Ash, conosci il mio parrucchiere Antonio?
È davvero carino e non ha mai parlato di avere una ragazza."
"Ash, qual è il vostro programma preferito?
Il nostro programma preferito?
Will &amp; Grace.
E sai chi ci piace?
Jack.
Jack è il nostro preferito."
E poi una donna, imbarazzata ma con la voglia di dimostrare disperatamente il suo supporto, di farmi sapere che era dalla mia parte, disse d'impulso: "Beh, qualche volta mio marito indossa delle camicie rosa."
E avevo una scelta in quel momento, come tutti i lanciatori di granate.
Potevo tornare dalla mia ragazza e al mio tavolo di amanti dell'omosessualità e prendere in giro le loro risposte, criticando la loro schiettezza e la loro incapacità di saltare attraverso il cerchio politicamente corretto dell'omosessualità che avevo portato o potevo mettermi nei loro panni e capire che quella era forse una delle cose più difficili che avessero mai fatto, l'iniziare e avere quella conversazione era per loro uscire allo scoperto.
Sicuro, sarebbe stato facile mostrare dove si sentissero inadeguati.
È molto più difficile incontrarli dove sono e rendersi conto del fatto che ci stavano provando.
E cos'altro si può chiedere a qualcuno di fare se non provarci?
Se dovete essere onesti con qualcuno, dovrete essere pronti a ricevere onestà.
Quindi le conversazioni difficili non sono ancora il mio punto forte.
Chiedete a qualsiasi persona con la quale io sia uscita.
Ma sto migliorando e seguo quelli che amo chiamare i tre principi della Ragazza Pancake.
Ora, per favore guardatelo attraverso le lenti colorate dell'omosessualità, ma sappiate che ciò che è necessario per svelare ogni segreto è essenzialmente lo stesso.
Numero uno: Siate autentici.
Togliete l'armatura.
Siate voi stessi.
Quella bambina al bar non aveva alcuna armatura, ma ero pronta per la battaglia.
Se volete che qualcuno sia onesto con voi, deve sapere che anche voi sanguinate.
Numero due: Siate diretti.
Ditelo e basta.
Toglietevi quel cerotto.
Se sapete che siete omosessuali, ditelo e basta.
Se dite ai vostri genitori che potreste essere omosessuale, si terranno stretti alla speranza che ciò possa cambiare.
Non date loro quel falso senso di speranza.
E numero tre e più importante...
Non chiedete scusa.
State raccontando la vostra verità.
Non chiedete mai scusa per questo.
E qualcuno potrà esser rimasto ferito durante il cammino, questo è certo, chiedete scusa per quello che avete fatto ma non chiedete mai scusa per quello che siete.
E sì, qualcuno potrà essere deluso, ma è un problema loro, non vostro.
Quelle sono le loro aspettative su chi siete, non le vostre.
Quella è la loro storia, non la vostra.
L'unica storia che importa è quella che voi volete scrivere.
Quindi la prossima volta che vi ritrovate nel buio pesto di un segreto con in mano la vostra granata, sappiate che ci siamo passati tutti.
E potreste sentirvi incredibilmente soli, ma non lo siete.
E sappiamo che è difficile ma vi vogliamo allo scoperto, non importa di quali segreti si tratti, perché vi garantisco che ci sono degli altri che guardano attraverso il velo dei loro segreti aspettando la prossima persona coraggiosa di strappare quel velo, allora siate quella persona e mostrate al mondo che siamo più grandi dei nostri segreti e che rimanere all'oscuro non è il modo per una persona di vivere per davvero.
Grazio Boulder.
Buona serata
Intelligenza, cos'è?
Se guardiamo indietro alla storia di come veniva vista l'intelligenza, un esempio fondamentale è stata la famosa citazione di Edsger Dijkstra: "Chiedersi se un computer possa pensare non è più interessante del chiedersi se un sottomarino possa nuotare."
Quando Edsger Dijkstra ha scritto questo, lo ha inteso come critica ai primi pionieri dell'informatica, come Alan Turing.
Tuttavia, se tornate indietro e pensate a quelle che sono state le più grandi innovazioni che ci hanno permesso di costruire macchine artificiali che nuotano e macchine artificiali che volano, scoprite che è stato solo attraverso la comprensione dei principi fisici sottostanti il nuoto e il volo che siamo stati in grado di costruire queste macchine.
Diversi anni fa, mi sono cimentato in un programma per cercare di capire i meccanismi fisici fondamentali alla base dell'intelligenza.
Facciamo un passo indietro.
Cominciamo con un esperimento del pensiero.
Fate finta di essere una razza aliena che non sa niente della biologia della Terra o di neuroscienza o intelligenza della Terra, ma di avere meravigliosi telescopi di essere in grado di guardare la Terra, di poter vivere molto a lungo e essere in grado di guardare la Terra per milioni o miliardi di anni.
Osservate un effetto molto strano.
Osservate che nei millenni, la Terra è continuamente bombardata da asteroidi fino a un punto, e a un certo punto, che corrisponde all'incirca al nostro anno 2000, asteroidi che sono in rotta di collisione con la Terra che altrimenti l'avrebbero colpita misteriosamente vengono deviati o esplodono prima di colpire la Terra.
Ovviamente, in quanto terrestri, sappiamo che è perché stiamo cercando di salvarci.
Stiamo cercando di impedire l'impatto.
Ma se siete alieni che non lo sanno, che non hanno idea dell'intelligenza terrestre, sareste costretti a mettere insieme una teoria fisica che spieghi come, fino a un certo punto nel tempo, asteroidi che demolivano la superficie di un pianeta misteriosamente smettono di farlo.
Sostengo che sia come cercare di capire la natura fisica dell'intelligenza.
In questo programma che ho iniziato diversi anni fa, ho osservato diverse teorie scientifiche, di diverse discipline, che puntavano, credo, verso un singolo meccanismo alla base dell'intelligenza.
In cosmologia, per esempio, ci sono stati diverse prove a sostegno del fatto che il nostro universo appare sintonizzato per lo sviluppo dell'intelligenza, e, in particolare, per lo sviluppo di stati universali che massimizzano la diversità di possibili futuri.
Nel gioco, per esempio, in Go -- tutti ricordano nel 1997 quando Deep Blue di IBM ha battuto Garry Kasparov a scacchi -- pochi sanno che negli ultimi 10 anni, il gioco Go, probabilmente un gioco molto più impegnativo perché ha molti più diramazioni possibili, ha anche lui iniziato a soccombere di fronte a avversari computer per lo stesso motivo: oggi le migliori tecniche per i computer che giocano a Go sono tecniche che cercano di massimizzare le opzioni future durante il gioco.
Infine, nella pianificazione delle mosse robotiche, ci sono state diverse tecniche recenti che hanno cercato di trarre vantaggio dalle abilità dei robot per massimizzare la futura libertà di azione allo scopo di compiere compiti complessi.
Quindi, prendendo tutte queste diverse teorie e mettendole insieme, diversi anni fa, mi sono chiesto se esistesse un meccanismo alla base dell'intelligenza che possiamo estrarre da queste diverse teorie.
Esiste una singola equazione dell'intelligenza?
E credo che la risposta sia positiva.
["F = T ∇ Sτ"] Quello che vedete è probabilmente quello che più si avvicina a E = mc² per l'intelligenza, che io abbia visto.
Quello che vedete qui è una dichiarazione di corrispondenza che l'intelligenza è una forza, F, che agisce per massimizzare la futura libertà di azione.
Agisce per massimizzare la futura libertà di azione, o mantenere le opzioni aperte, con una certa forza T, con la diversità di possibili futuri accessibili, S, fino a un certo orizzonte temporale, tau.
In breve, all'intelligenza non piace rimanere intrappolata.
L'intelligenza cerca di massimizzare la futura libertà di azione e mantenere le opzioni aperte.
Quindi, data questa singola equazione, viene naturale chiedersi che cosa farsene.
Quanto prevede?
Prevede il livello di intelligenza umana?
Prevede l'intelligenza artificiale?
Vi mostrerò un video che, credo, dimostrerà alcune fantastiche applicazioni di questa singola equazione.
Narratore: Ricerche recenti in cosmologia suggeriscono che universi che producono più disordine, o "entropia", durante la loro vita dovrebbe tendere ad avere condizioni più favorevoli per l'esistenza di esseri intelligenti come siamo noi.
E se quella tentata connessione cosmologica tra entropia e intelligenza rivelasse una relazione più profonda?
E se il comportamento intelligente non fosse solo legato alla produzione di entropia a lungo termine, ma ne emergesse direttamente?
Per scoprirlo, abbiamo sviluppato un software chiamato Entropica, progettato per massimizzare la produzione di entropia a lungo termine di qualunque sistema in cui si trova.
Straordinariamente, Entropica è stato in grado di passare molteplici test di intelligenza animale, giocare a giochi per umani, e persino guadagnare in borsa, tutto senza essere istruito a farlo.
Ecco alcuni esempi di Entropica in azione.
Proprio come un essere umano che sta in piedi senza cadere, qui vediamo Entropica che mantiene automaticamente in equilibrio un palo utilizzando un carrello.
Questo comportamento è notevole in parte perché non abbiamo mai dato a Entropica un obiettivo.
Decide semplicemente da solo di tenere in equilibrio il palo.
Questa capacità di equilibrio avrà applicazioni per i robot umanoidi e tecnologie di assistenza all'uomo.
Proprio come alcuni animali possono usare oggetti come strumenti nei loro ambienti per raggiungere spazi ristretti, qui vediamo Entropica, di nuovo di propria iniziativa, in grado di spostare un grande disco che rappresenta un animale così da permettere a un disco piccolo, che rappresenta uno strumento, di raggiungere uno spazio ristretto tenendo un terzo disco e rilasciare il terzo disco dalla sua posizione iniziale fissa.
Questa capacità di uso degli strumenti avrà applicazioni per produzioni e agricolture intelligenti.
Inoltre, proprio come altri animali sono in grado di cooperare tirando dai lati opposti di una corda nello stesso tempo per rilasciare cibo, qui vediamo che Entropica è in grado di compiere una versione modello di questo compito.
Questa capacità di cooperare ha implicazioni interessanti per la pianificazione economica e in diversi altri campi.
Entropica è ampiamente applicabile a tutta una serie di settori.
Per esempio, qui vediamo che gioca a pong contro se stesso, illustrando il suo potenziale nel gioco.
Qui vediamo Entropica che orchestra nuove connessioni in un social network i cui amici si perdono continuamente di vista e mantiene la rete ben connessa.
Questa stessa capacità di orchestrazione della rete ha anche applicazioni nella sanità, nell'energia e nell'intelligenza.
Qui vediamo Entropica che guida il percorso di una flotta di navi, scoprendo e utilizzando il Canale di Panama per estendere globalmente la sua portata dall'Atlantico al Pacifico.
Con lo stesso metodo, Entropica è ampiamente applicabile a problemi di autodifesa, logistica e trasporti.
Infine, qui vediamo Entropica che scopre spontaneamente e esegue una strategia di acquisto a prezzi bassi e vendita a prezzi alti su una serie di titoli finanziari simulati, accrescendo con successo i titoli sotto controllo in maniera esponenziale.
Questa capacità di gestione del rischio avrà ampie applicazioni in finanza e nelle assicurazioni.
Alex Wissner-Gross: Avete appena visto che una varietà di comportamenti cognitivi tipici dell'intelligenza umana come l'uso degli strumenti, camminare eretti e la cooperazione derivano tutti da una singola equazione, che guida un sistema per massimizzare la futura libertà di azione.
C'è una profonda ironia in tutto questo.
Tornare agli inizi dell'uso del termine robot, il gioco "RUR"; c'è sempre stato un concetto per cui se sviluppiamo l'intelligenza delle macchine, ci sarà una rivolta cibernetica.
Le macchine si solleveranno contro di noi.
Un'importante conseguenza di questo lavoro è che forse in tutti questi decenni, abbiamo visto al contrario l'intero concetto della rivolta cibernetica.
Non sono le macchine a diventare prima intelligenti e poi megalomani che cercano di controllare il mondo.
È l'opposto.
Il desiderio di prendere il controllo di tutti i possibili futuri è un principio più fondamentale di quello dell'intelligenza, che l'intelligenza generale potrebbe di fatto emergere direttamente da questa specie di controllo, invece che viceversa.
Un'altra importante conseguenza è il perseguimento di un obiettivo.
Mi viene spesso chiesto, come la capacità di perseguire un obiettivo derivi da questa specie di quadro.
La risposta è che la capacità di perseguire un obiettivo ne deriva direttamente in questo senso: così come viaggereste attraverso un tunnel, un collo di bottiglia nel vostro futuro percorso, per poter raggiungere molti altri obiettivi più avanti, o così come investireste in titoli finanziari, riducendo la vostra liquidità a breve termine per poter aumentare la vostra ricchezza nel lungo termine, il perseguimento di un obiettivo emerge direttamente dalla spinta a lungo termine ad aumentare la futura libertà di azione.
Infine, Richard Feynman, un famoso fisico, ha scritto una volta che se la civiltà umana venisse distrutta e potesse trasmettere un singolo concetto alla propria discendenza per aiutarla a ricostruire la civiltà, quel concetto dovrebbe essere che tutta la materia che ci circonda è costituita di minuscoli elementi che si attraggono l'un l'altro quando sono lontani, ma si respingono quando sono vicini.
Il mio equivalente di quella dichiarazione da passare alla discendenza per aiutarla a costruire l'intelligenza artificiale o per aiutarla a capire l'intelligenza umana, è la seguente: l'intelligenza dovrebbe essere vista come un processo fisico che cerca di massimizzare la futura libertà di azione e evitare i limiti del proprio futuro.
Grazie infinite.
