Dnes vám povím něco o posledních 30 letech v historii architektury.
Na 18 minut je toho dost.
Je to komplexní téma, takže se do toho vrhneme z komplexního místa: New Jersey.
Protože před 30 lety – pocházím z Jersey – bylo mi šest a žil jsem tam v domě mých rodičů, ve městě Livingston, a toto byl můj pokoj.
Hned za rohem byla koupelna, kterou jsem sdílel se svou sestrou.
Mezi mou ložnicí a koupelnou byl balkon, ze kterého šlo vidět do obýváku.
Tam se všichni bavili a koukali na televizi, takže kdykoli jsem šel z ložnice do koupelny, všichni mě viděli.
A kdykoli jsem šel pod sprchu a vracel se jen v ručníku, všichni mě viděli.
Vypadal jsem takhle.
Byl jsem divný, nejistý sám sebou, nesnášel jsem to.
Nesnášel jsem tu cestu, nesnášel jsem ten balkon, nesnášel jsem ten pokoj a nesnášel jsem ten dům.
A to je architektura.
Hotovo.
Ty pocity, ty emoce, které jsem cítil, to je síla architektury.
Protože architektura není jen matematika a územní plánování, týká se i niterných, emocionálních spojení, která cítíme k místům, ve kterých se nacházíme.
A to, že se tak cítíme, vůbec není překvapující, protože podle EPA Američané tráví 90 procent svého času uvnitř.
90 procent času jsme obklopeni architekturou.
To je moc.
Znamená to, že nás architektura formuje způsoby, které si ani neuvědomujeme.
A to nás činí trochu naivními a velmi, velmi předvídatelnými.
Znamená to, že když vám ukážu budovu, jako je tato, budu vědět, co si myslíte.
Napadají vás slova jako „síla“, „stabilita“ a „demokracie“.
A vím, že vás to napadne, protože je to založeno na budově, kterou před 2500 lety postavili Řekové.
Je to trik.
Je to spouštěč, který architekti používají, abyste si vytvořili emocionální spojení s formami, ze kterých tvoříme naše budovy.
Je to předvídatelné emocionální spojení a my tento trik používáme strašně, strašně dlouho.
Před 200 lety jsme ho používali při stavbě bank.
V 19. století jsme jej využívali při stavbách muzeí umění.
A ve 20. století jsme jej v Americe využívali při budování domů.
Podívejte se na tyto pevné, neochvějné malé vojáky, jak čelí oceánu a drží si přírodní živly od těla.
Je to velmi, velmi užitečné, protože budování čehokoli je strašné.
Je to drahé, trvá to dlouho, je to nesmírně složité.
A lidé, kteří cokoli budují – developeři a vlády – se přirozeně obávají inovací a radši dají přednost těmto formám, u kterých odhadnou vaši reakci.
A tak tedy stavíme budovy jako je tato.
Je docela hezká.
Je to veřejná knihovna v Livingstone, kterou v mém rodném městě dokončili v roce 2004.
Má kupoli, tu kulatou věc, sloupy, červené cihly… Asi uhádnete, co chtěl Livingston touto budovou říct: děti, hodnoty vlastnictví, dějiny.
Nemá to však moc společného s tím, co knihovna dělá dnes.
Ve stejném roce, 2004, na opačném konci země, byla dokončena jiná knihovna.
Vypadá takto.
Je v Seattlu.
Tato knihovna znázorňuje způsob, jakým konzumujeme média v digitálním věku.
Je to nový druh občanské vybavenosti města, místo k setkávání, čtení a sdílení.
Jak je tedy možné, že ve stejném roce, ve stejné zemi, dvě budovy, obě nazvané knihovnami, vypadají tak naprosto rozdílně?
Odpověď je taková, že architektura funguje na principu kyvadla.
Na jedné straně jsou inovace a architekti stále tlačí, tlačí na využívání nových technologií, nových typologií, nových řešení toho, jak dnes žijeme.
A tlačíme a tlačíme a tlačíme, až si vás poštveme proti sobě.
Chodíme v černém, utápíme se v depresích, vy si myslíte, že jsme roztomilí, my jsme však v nitru mrtví, nemáme jinou volbu.
Musíme se přehoupnout na druhou stranu a zrecyklovat ty symboly, o kterých víme, že je milujete.
Uděláme to, vy jste štěstím bez sebe, my si připadáme jak prodejné děvky, a tak začneme znovu experimentovat a tlačíme kyvadlo tam a zpátky, tam a zpátky, tam a zpátky, jak jsme to dělali posledních 300 let, zcela určitě posledních 30 let.
Dobrá, před 30 lety končila 70. léta.
Architekti byli zaneprázdnění experimenty s tím, co zveme brutalismus.
Bylo to založené na betonu.
To vám asi docvaklo.
Malá okna, nelidské rozměry.
Fakt drsná záležitost.
Pak jsme se posunuli k 80. létům a začali jsme vzpomínat na ty symboly.
Odtlačili jsme kyvadlo na druhou stranu.
Vzali jsme symboly, které vždycky milujete, a trošku jsme je vylepšili.
Přidali jsme neony, pastelové barvy, použili jsme nové materiály.
Milovali jste to.
Nemohli jste se toho nabažit.
Vzali jsme almaru od Chippendala a přeměnili ji v mrakodrap.
Mrakodrapy mohly být i středověké hrady ze skla.
Všechno bylo větší, výraznější, barevnější.
Z trpaslíků se staly sloupy.
Labutě vyrůstaly do velikosti domů.
Bylo to šílené.
Ale byly to osmdesátky, bylo to hustý.
Poflakovali jsme se v obchoďácích, stěhovali jsme se na předměstí, kde jsme, na předměstích, mohli dát volný průchod svým architektonickým fantaziím.
Ty fantazie mohly být středozemní, francouzské či italské.
Nejspíš s bezednou sklenicí tyčinek.
O tom je postmodernismus.
O tom jsou ty symboly.
Jsou dostupné, jsou levné, protože místo vytváření míst můžeme vytvářet vzpomínky na místa.
Protože já vím, a vím, že vy víte taky, že toto není Toskánsko.
Toto je Ohio.
My architekti propadáme frustracím a zase začínáme tlačit kyvadlo na druhou stranu.
Na přelomu 80. a 90. let začínáme experimentovat s tím, čemu říkáme dekonstruktivismus.
Vzdáváme se historických symbolů a spoléháme na nové designové techniky s pomocí počítačů, přicházíme s novými kompozicemi, formy se tříští o formy.
Je to akademické a opojné, výjimečně nepopulární, dokonale jsme si vás poštvali proti sobě.
Normálně by se kyvadlo vrátilo na druhou stranu.
A pak se stalo něco úžasného.
V roce 1997 se otevřela tato budova.
Je to Guggenheimovo muzeum v Bilbao od Franka Gehryho.
Tato budova od základů změnila vztah k architektuře na celém světě.
Paul Goldberger řekl, že Bilbao bylo jedním z těch vzácných okamžiků, kdy se kritici, akademici a široká veřejnost v názoru na nějakou budovu dokonale shodli.
The New York Times tuto budovu nazval zázrakem.
Turismus v Bilbao vzrostl o 2500 procent, když se tato budova dokončila.
Z ničeho nic všichni chtějí takovou budovu.
LA, Seattle, Chicago, New York, Cleveland, Springfield.
Každý nějakou chce a Gehry je najednou všude.
Je to první starchitekt.
Jak je možné, že tyto tvary, tak nespoutané a radikální, jak je možné, že se po celém světě staly tak všudypřítomnými?
Došlo k tomu, protože se díky nim vzchopila média, která nás rychle naučila, že tyto tvary znamenají kulturu a turismus.
Vytvořili jsme si k těmto formám emocionální reakci.
Stejně tak jako každý starosta na světě.
Každý starosta pochopil, že když mají tyto formy, mají i kulturu a turismus.
Tento fenomén na začátku nového milénia poznalo i pár dalších starchitektů.
Je tu Zaha, poznal to i Libeskind.
To, co zažilo těchto pár elitních architektů na začátku nového tisíciletí, se vlastně může přihodit celému oboru architektury s tím, jak digitální média zvyšují rychlost toho, jak konzumujeme informace.
Přemýšlejte o tom, jak konzumujete architekturu.
Před tisíci lety jste se museli projít do vedlejší vesnice, abyste se na nějakou budovu podívali.
Doprava se zrychluje: můžete jet lodí, letět letadlem, můžete se stát turistou.
Zrychluje se technologie: můžete se podívat do novin, na televizi, až konečně – stáváme se fotografy architektury.
Budovy se stávají nezávislé na svém umístění.
Architektura je nyní všude a to znamená, že rychlost komunikace se konečně vyrovnává rychlosti architektury.
Architektura se totiž vyvíjí docela rychle.
Vymyslet budovu netrvá dlouho.
Hodně času zabírá budovu postavit, tři až čtyři roky.
Mezitím architekt zvládne navrhnout další dvě či osm, klidně stovky jiných budov, aniž by tušili, jestli ta budova, kterou navrhli před čtyřmi lety, bude mít úspěch nebo ne.
Nikdy totiž na architekturu neexistovala dobrá zpětná vazba.
A proto jsme tvořili budovy jako je tato.
Brutalismus nebyla dvouletá záležitost.
Trvalo to 20 let.
Po 20 let jsme tvořili budovy jako je tato, protože jsme neměli nejmenší tušení, jak moc je nesnášíte.
Už se to nikdy nestane, myslím, protože nyní žijeme na začátku největší revoluce v architektuře od objevení betonu, oceli či výtahů.
A tou je mediální revoluce.
Řekl bych, že když na kyvadlo aplikujete média, začne se houpat rychleji a rychleji, až je na obou koncích prakticky zároveň.
A to skvěle stírá rozdíly mezi inovací a symboly, mezi námi architekty a vámi veřejností.
Můžeme nyní okamžitě vytvářet emocionálně nabité symboly z něčeho dočista nového.
Ukážu vám, jak to dopadlo v projektu, který jsme teď dokončili v mé firmě.
Měli jsme za úkol nahradit tuto budovu, která vyhořela.
Nachází se ve středu města Pines na Fire Island ve státě New York.
Patří rekreační komunitě.
Navrhli jsme budovu, která byla odvážná, odlišná od čehokoli, na co komunita byla zvyklá.
My jsme se toho báli, klient se toho bál, komunita se toho bála.
Vytvořili jsme tedy sadu fotorealistických ilustrací a nahráli je na Facebook a na Instagram a nechali lidi dělat to, co obvykle dělají: sdílet, komentovat, lajkovat, nesnášet.
Znamenalo to, že se budova dva roky před svým dokončením stala součástí komunity.
Takže když ilustrace vypadaly stejně jako hotový produkt, nekonalo se žádné překvapení.
Budova se již stala součástí komunity a hned to první léto, kdy lidé přijeli a sdíleli budovu na sociálních sítích, ta budova přestala být jen stavbou a stala se médiem, protože toto, toto nejsou jen nějaké obrázky nějaké budovy, toto jsou vaše obrázky této budovy.
A s tím, jak je používáte k vyprávění svého příběhu, stávají se součástí vás a to, co děláte, je zkratování naší společné paměti.
Usnadňujete nám pochopení těchto nových symbolů.
To znamená, že už nepotřebujeme staré Řeky, aby nám říkali, co si o architektuře máme myslet.
Můžeme si navzájem říct, co si o architektuře myslíme, protože digitální média nezměnila jen vztahy mezi námi, změnila i vztahy mezi námi a budovami.
Zamyslete se na chvilku o knihovnících v Livingstonu.
Kdyby se ta budova měla stavět dnes, to první, co by udělali, by bylo připojení na internet a hledání slov „nové knihovny“.
Vyhrnuly by se na ně příklady experimentů, inovací, hranic toho, co dnes může být knihovnou.
To všechno jsou argumenty.
To jsou argumenty, které mohou předložit starostovi Livingstonu, lidem v Livingstonu a říct, že dnes neexistuje jediná odpověď na to, jak má vypadat knihovna.
A ať jsou toho součástí.
Přehršel experimentů jim dává volnost v experimentech vlastních.
Všechno je dnes jiné.
Architekti už nejsou ta záhadná stvoření v mlze velkých slov a složitých kreseb.
A vy už nejste jen usmolená veřejnost, spotřebitel, který nepřijme nic, co už předtím neviděl.
Architekti vás mohou vyslyšet a vy nejste architekturou zastrašeni.
Znamená to, že houpání kyvadla sem a tam, od stylu ke stylu, od hnutí k hnutí, ztrácí svůj význam.
Můžeme se pohybovat kupředu a hledat řešení problémů, kterým čelí dnešní společnost.
Je to konec historie architektury.
Znamená to, že budovy zítřka budou vypadat jinak než budovy dneška.
Znamená to, že veřejný prostor starověkého města Sevilla může být unikátní a přizpůsobený tomu, jak funguje moderní město.
Znamená to, že stadion v Brooklynu může být stadion v Brooklynu, nikoli historická napodobenina z červených cihel, jak si myslíme, že by stadiony měly vypadat.
Znamená to, že naše budovy budou stavět roboti, protože jsme připraveni na formy, které budou vytvářet.
A znamená to, že se budovy přizpůsobí vrtochům přírody, místo toho, aby to bylo opačně.
Znamená to, že parkovací dům na Miami Beach na Floridě může být i místem pro sport, pro hodiny jógy, i místem pro svatbu v pozdních hodinách.
Znamená to, že si tři architekti mohou vysnít plavání v East River v New Yorku a pak vybrat skoro půl milionu dolarů od komunity, které se ten nápad líbí.
Už žádní klienti.
Znamená to, že žádná budova nebude pro inovace příliš malá, jako tento sobí pavilon, který je tak svalnatý a šlachovitý jako zvířata, která z něj můžete pozorovat.
A znamená to, že budovy nemusí být nádherné, abyste je milovali, jako tato ošklivá chatrč ve Španělsku, kde architekti vykopali jámu, zaplnili ji senem, zalili betonem a když beton zaschl, pozvali někoho, aby se toho sena zbavil.
Takže nakonec z toho vznikl tento šeredný pokojík, ve kterém je otisknut způsob, jak vznikl, a který se stal nejnádhernějším místem k pozorování španělského západu slunce.
Nezáleží na tom, jestli budovu postavila kráva nebo robot.
Nezáleží na tom, jak budujeme, záleží na tom, co budujeme.
Architekti umí stavět budovy, které jsou ekologičtější, chytřejší a přátelštější.
Čekáme jen na to, až je všichni budete chtít.
Koneckonců už nejsme na opačných stranách barikády.
Najděte architekta, najměte architekta, pracujte s námi na návrhu lepších budov, lepších měst a lepšího světa, protože v sázce je hodně.
Budovy neodrážejí jen naši společnost, ony naši společnost formují, už od nejmenších míst: místních knihoven, domů, kde vychováváme děti, a těch cest, kterými musí projít z pokoje do koupelny.
Děkuji vám.
To je moje neteř, Stella.
Právě jí byl rok a začala chodit.
A chodí oním úžasným způsobem všech jednoletých dětí, když balancuje stylem nožky doběhněte moje tělo.
Je to naprosto senzační.
Teď je jednou z jejích oblíbených činností dlouze se pozorovat v zrcadle.
Svůj obraz úplně zbožňuje.
Hihňá se a ječí a dává si velké uslintané pusy.
Je to nádhera.
Jak se zdá, dělají to všechny její kámošky a moje mamka říká, že jsem to taky dělala, což mě přimělo zamyslet se nad tím, kdy jsem s tím vlastně přestala.
Odkdy se nám najednou přestane líbit, jak vypadáme?
Protože to tak očividně je.
Deset tisíc lidí každý měsíc zadává do Googlu: „Vypadám ošklivě?“ To je Faye.
Je jí třináct a žije v Denveru.
Tak jako každý teenager chce prostě jen být v oblibě a zapadnout.
Je neděle večer.
Připravuje se do školy na další týden.
Moc se jí tam nechce a cítí se trochu zmatená, protože ač jí maminka pořád ujišťuje, že je krásná, ve škole se každý den najde někdo, kdo jí řekne, že vypadá hrozně.
Kvůli tomu, co jí říká máma a co jí říkají kamarádi nebo její vrstevníci ve škole, neví, komu má věřit.
Natočila se tedy na video.
Dala ho na YouTube a zeptala se lidí, jestli by ho nechtěli okomentovat: „Jsem hezká nebo ošklivá?“ Faye doposud obdržela přes 13 000 komentářů.
Některé z nich jsou nechutné až hrůza.
Tahle obyčejná, zdravě vypadající náctiletá dívka schytává kritiku v jednom z emočně nejzranitelnějších období svého života.
Podobná videa zveřejňují tisíce lidí, zpravidla náctileté dívky, které tím usilují o pozornost.
Co je k tomu však vede?
Dnešní mladiství bývají jen zřídka o samotě.
Jsou nuceni být on-line a kdykoliv k dispozici — k povídání, posílání zpráv, lajkování, ke komentování, sdílení, k příspěvkům — nebere to konce.
Nikdy dřív jsme nebyli tak propojení, tak nepřetržitě, tak okamžitě, tak mladí.
Jak mi jedna maminka řekla, je to, jako by v jejich ložnici byl mejdan každou noc.
Soukromí jednoduše neexistuje.
A sociální tlak, který to s sebou přináší, je neúprosný.
Prostředí, kde jsou neustále k dispozici, učí naše děti hodnotit se na základě množství získaných lajků a druhů komentářů, které přijímají.
Mezi životem on-line a off-line nejsou hranice.
Je opravdu těžké rozpoznat, co je a co není skutečné.
A je také velmi obtížné rozlišit, co je autentické a co digitálně zmanipulované.
Co je v něčím životě významné oproti tomu, co je běžné v kontextu všedního dne.
A kde se inspirují?
Podívejte se na typy fotografií, kterými zaplavují diskusní příspěvky dnešní děvčata.
Na přehlídkových molech stále dominují vyhublé modelky.
Běžně se dnes dělají retuše.
A běžné jsou trendy jako #thinspiration, #thighgap, #bikinibridge a #proana.
Pro ty, kteří to nevědí, #proana znamená propagace anorexie.
Tyto trendy jdou ruku v ruce se stereotypním a nestoudným postavením žen v současné všelidové kultuře.
Není těžké poznat, s čím se dívky srovnávají.
Ale ani chlapci vůči tomu nejsou imunní.
Chtějí mít ostře řezané rysy a dokonalé břišní svaly jako sportovní super hrdinové a playboyové z hudební branže.
Ale co za tím vším vězí za problém?
Určitě chceme, aby z našich dětí vyrostli zdraví a vyrovnaní jedinci.
V kultuře posedlé vzhledem však naše děti vedeme k tomu, aby věnovali více času a úsilí tomu, jak vypadají na úkor všech ostatních aspektů, kterými se vyznačují.
Záležitosti jako jsou vztahy, rozvoj jejich fyzických schopností, jejich studia a tak dále, začínají strádat.
Šest z deseti dívek se rozhodne něco neudělat, protože si myslí, že nevypadají dost dobře.
A nejedná se o triviální činnosti.
Jedná se o úkony zásadní pro to, aby se rozvíjely jako lidé a byly přínosem pro společnost a uspěly na trhu práce.
Jednatřicet procent náctiletých, skoro jeden ze tří, se neúčastní třídních debat.
Odmítají se zapojit do diskuze, protože nechtějí upoutávat pozornost na to, jak vypadají.
Každý pátý se ve škole vůbec neukáže, když se na to ten den zrovna necítí.
A když dojde na zkoušky, máte-li pocit, že nevypadáte dost dobře, či přesněji, máte-li pocit, že nejste dostatečně štíhlí, skončíte s horším průměrem než vaši vrstevníci, kteří se tím neznepokojují.
To platí stejně pro Finsko, USA, Čínu, bez ohledu na to, kolik ve skutečnosti vážíte.
Takže aby bylo zcela jasno, bavíme se o tom, jak si myslíte, že vypadáte, nikoliv jak skutečně vypadáte.
Chabé mínění o vlastním těle podkopává studijní úspěchy.
Ovšem také je to zdraví škodlivé.
Náctiletí, kteří nejsou se svým tělem spokojeni, mají méně pohybu, jedí méně ovoce a zeleniny, podstupují více nezdravých zeštíhlovacích procedur, které mohou vést k poruchám příjmu potravy.
Mají menší sebevědomí.
Jsou snáze ovlivnitelní lidmi kolem sebe a existuje u nich vyšší riziko depresí.
A my se domníváme, že si ze všech těchto příčin více zahrávají například s alkohololem, užíváním drog, hladoví, podstupují kosmetické operace, mají nechránený sex v nižším věku, poškozují sebe samotné.
Honba za perfektním tělem klade velké nároky na zdravotnictví a naše úřady přijde na miliardy dolarů ročně.
A nikdy z toho nevyrosteme.
Ženy s domnělou nadváhou — opět, bez ohledu na to, zda nadváhu mají či nemají — vykazují vyšší míru absence.
Sedmnáct procent žen se nedostaví na pracovní pohovor, když se v daný den necítí spokojené s tím, jak vypadají.
Zamyslete se nad tím, co to dělá s naší ekonomikou.
Kdyby se nám to podařilo překonat, jaké příležitosti by to přineslo.
Odhalení tohoto potenciálu je v zájmu každého z nás.
Ale jak toho docílíme?
Pouhým mluvením o tom se dál nedostanete.
To samo o sobě nestačí.
Chcete-li skutečně něco změnit, musíte pro to něco udělat.
Pochopili jsme, že existují tři klíčové cesty: Za prvé musíme vychovávat ke spokojenosti se vzhledem těla.
Musíme mladistvým pomoct rozvíjet strategie pro překonání tlaků spojených s tím, jak mají vypadat a jak si budovat svoje sebevědomí.
Dobrá zpráva je, že existuje mnoho programů, které se tím zabývají.
Špatná zpráva je, že většina z nich nefunguje.
S hrůzou jsem zjistila, že mnoho dobře míněných programů ve skutečnosti situaci jen zhoršuje.
Je potřeba setsakramentsky zaručit, aby programy, které jsou určeny našim dětem, měly nejen pozitivní dopad, ale také trvalý účinek.
Výzkumy ukazují, že ty nejlepší programy se zaměřují na šest klíčových oblastí: První z nich je vliv rodiny, přátel a vztahů.
Druhou jsou média a kultura celebrit, dále vypořádávání se s posměchem a šikanou, způsob, jakým soupeříme a vzájemně se porovnáváme na základě vzhledu, jak o vzhledu hovoříme — někdo tomu říká „řeč těla“ nebo „řeč špeků“ — a konečně základy respektu a péče o sebe sama.
Těchto šest oblastí tvoří klíčové výchozí body pro všechny, kdo vážně usilují o efektivní výchovu ke spokojenosti se vzhledem svého těla.
Výchova je zásadní, ale řešení tohoto problému bude vyžadovat od každého z nás, abychom sami přidali a byli lepším vzorem ženám a dívkám v našem vlastním životě.
Tím, že překonáme zažitý způsob, jakým jsou ženy vnímány a jak o nich mluvíme ve svém okolí.
Není v pořádku, že posuzujeme schopnosti našich političek podle účesu nebo velikosti poprsí nebo když dáváme najevo, že předsevzetí či úspěchy olympioničky jsou menší, když není pohledná.
Musíme začít lidi soudit podle toho, co dělají a ne podle toho, jak vypadají.
Všichni můžeme začít převzetím zodpovědnosti za to, jakými fotografiemi a komentáři přispíváme na svých sociálních sítích.
Můžeme lidi pochválit za jejich snahu a za to, co vykonali a ne za to, jak vypadají.
A chci se vás zeptat, kdy naposledy jste políbili zrcadlo.
A konečně, musíme zapracovat společně na úrovni komunit, vlád a firem na skutečné změně naší kultury, aby naše děti vyrůstaly s respektem k celé své osobnosti a cenily si osobitosti, rozdílnosti a zapojování se.
Musíme vyzdvihovat ty lidi, kteří opravdu něco změní a kteří změnu uskuteční v reálném světě.
Dopřát jim sluchu, protože jen tak uděláme svět jiným.
Svět, kde děti mají svobodu stát se svým nejlepším já, kde to, jak si myslí, že vypadají, je už nebude brzdit v tom, jací jsou nebo čeho chtějí v životě dosáhnout.
Uvažujte, jaký by to mohlo mít význam pro někoho ve vašem životě.
Kdo vás napadne?
Vaše žena?
Sestra?
Dcera?
Neteř?
Kamarádka?
Klidně to může být žena, co dnes sedí na sedadle kousek od vás.
Co by pro ni znamenalo být osvobozena od hlasu svého vnitřního kritika, který jí stále vyčítá, že nemá delší nohy, štíhlejší stehna, menší žaludek, drobnější chodidla?
Jaké by to pro ni bylo, kdybychom tohle překonali a odhalili tak její potenciál?
V tuto chvíli nás posedlost vzhledem v naší kultuře brzdí.
Ukažme našim dětem pravdu.
Dokažme jim, že to, jak vypadají je jen jedna část jejich identity a že je opravdu milujeme pro to, jací jsou, co dělají a jak nám s nimi je.
Začleňme sebeúctu do školních osnov.
Pojďme všichni změnit způsob, jakým se vyjadřujeme a jakým se porovnáváme s ostatními.
Spolupracujme jako komunity, od lidí z vašeho okolí až po vlády, aby se dnešní bezstarostní roční prckové stali sebevědomými nositeli změn pro zítřek.
Pusťme se do toho.
5. listopadu roku 1990 vešel muž jménem El-Sayyid Nosair do hotelu v Manhattanu a zavraždil rabína Meir Kahane, vůdce Židovské obranné ligy.
Nosair zpočátku nebyl za vraždu shledán vinným, ale zatímco byl ve vazbě za menší obvinění, začal s dalšími muži plánovat útoky na tucet významných bodů v New Yorku, jako byly tunely, synagogy a ústředí Organizace spojených národů.
Tyto plány byly naštěstí zmařeny informátorem, pracujícím pro FBI.
Bohužel, bombový útok v roce 1993 na Světové obchodní centrum zmařen nebyl.
Nosair byl následně odsouzen ze spolupachatelství.
El-Sayyid Nosair je můj otec.
Narodil jsem se v Pittsburghu, v Pensylvánii, v roce 1983 jemu, egyptskému technikovi, a milující americké matce a učitelce na základní škole, kteří se společně co nejvíce snažili, aby mi vytvořili šťastné dětství.
Naše rodinné prostředí se začalo měnit až, když mi bylo sedm.
Můj otec mi ukázal stranu islámu, kterou společně s většinou Muslimů poznají jen někteří.
Ze své zkušenosti vím, že když si lidé najdou čas na společnou interakci, tak netrvá dlouho a uvědomíme si, že veskrze chceme od života všichni to samé.
Nicméně, v každém náboženství a každé populaci se najde malé procento lidí, kteří se drží svých přesvědčení tak horlivě, že pociťují nutkání použít všechny možné prostředky, aby přinutili ostatní žít jako oni.
Několik měsíců před jeho zatčením si se mnou sedl a vysvětlil mi, že posledních pár týdnů chodil s přáteli na střelnici na Long Islandu, kde trénovali míření na terč.
Řekl mi, že příští den půjdu s nimi.
Dorazili jsme na Calvertonskou střelnici, která byla, aniž bychom to věděli, sledována FBI.
Když jsem byl na řadě se střílením, tak mi otec pomohl s puškou na rameno a vysvětlil, jak zamířit na terč vzdálený asi 27 metrů.
Poslední kulka, kterou jsem toho dne vystřelil, trefila malé oranžové světlo na vršku terče, a k všeobecnému překvapení, a hlavně k mému, celý terč náhle vzplanul.
Můj strýc se otočil k ostatním a v arabštině řekl „Ibn abuh.“ Jaký otec, takový syn.
Všechny ta poznámka očividně neskutečně pobavila, ale až po několika letech jsem plně pochopil, co jim na tom přišlo tak vtipné.
Mysleli, že ve mně viděli tu stejnou destrukci, které byl schopen můj otec.
Tito muži byli časem obviněni za umístění dodávky plné 680 kg výbušniny v podzemním parkovišti Severní věže Světového obchodního centra, která způsobila výbuch a zabila šest lidí a přes 1 000 dalších zranila.
A k těmto mužům jsem vzhlížel.
Těmto mužům jsem říkal „ammu“, což znamená strýc.
Do doby, než mi bylo 19 let, jsem se už 20 krát přestěhoval a tato nestabilita v mém dětství věru nepřinášela příležitosti, abych si našel mnoho přátel.
Pokaždé, když jsem se mezi někým začal cítit příjemně, nastal čas si sbalit a přesunout se do dalšího města.
Být neustále novou tváří ve třídě byl důvod k časté šikaně.
Tajil jsem svou před spolužáky svou identitu, abych se nestal jejich terčem, ale jak se ukázalo, být tiché, baculaté nové dítě ve třídě byl důvod více než dostačující.
Takže po většinu času jsem svůj čas trávil doma čtením knih a sledováním televize nebo hraním videoher.
Z tohoto důvodu jsem postrádal sociální dovednosti, když už nic jiného, a vyrůstání v domácnosti plné předsudků mě nepřipravilo na skutečný svět venku.
Byl jsem vychován, abych soudil lidi podle svévolných měřítek, jako je lidská rasa či náboženství.
Co mi tedy otevřelo oči?
Jeden z mých prvních zážitků, který zpochybňoval tento způsob myšlení, byl v roce 2000 během prezidentských voleb.
Díky přípravnému programu na vysokou jsem měl možnost se zúčastnit Národní konference mládeže ve Filadelfii.
Konkrétní zaměření mé skupiny bylo násilí mezi mládeží a jelikož jsem byl obětí šikany většinu svého života, tak to bylo téma, které mě zvláště zajímalo.
Členové naší skupiny pocházeli z nejrůznějších sociálních vrstev.
Den před koncem konference jsem zjistil, že jedno dítě, se kterým jsem se spřátelil, byl Žid.
Trvalo několik dní, než vyplul tenhle detail na povrch, a já si uvědomil, že mezi námi dvěma neexistovalo žádné přirozené nepřátelství.
Ještě jsem nikdy neměl židovského kamaráda a upřímně jsem byl pyšný na to, že jsem byl schopný překonat bariéru, o které jsem se většinu života domníval, že je nepřekonatelná.
Další bod zvratu přišel, když jsem si našel brigádu v Busch Gardens, což je zábavní park.
Tady jsem byl vystaven lidem rozličných vyznání a kultur a tato zkušenost se ukázala být základem rozvoje mé osobnosti.
Většinu svého života mě učili, že homosexualita je hřích a tím pádem i všichni gayové a lesby nás negativně ovlivňují.
Shodou okolností jsem měl příležitost pracovat s několika gay umělci při tamních představeních a brzy zjistil, že spousta z nich byli ti nejlaskavější a nejméně odsuzující lidé, jaké jsem kdy potkal.
Šikana v mém dětství ve mně vytvořila empatii vůči utrpení druhých a je mi velmi cizí, abych zacházel s laskavými lidmi jinak, než jak bych si já přál, aby se mnou bylo zacházeno.
Díky tomuto pocitu jsem byl schopen porovnat stereotypy, kterým jsem byl jako dítě učen, se zkušenostmi a interakcí v reálném životě.
Nevím, jaké to je být gay, ale jsem dobře obeznámen s tím být souzen za něco, co nemohu ovlivnit.
Pak tu byl pořad „The Daily Show.“ Každou noc mě Jon Stewart nutil, abych byl intelektuálně upřímný sám k sobě o své vlastní úzkoprsosti, a pomohl mi si uvědomit, že lidská rasa, náboženství či sexuální orientace nemá vůbec nic společného s kvalitou něčí osobnosti.
Byl v několika směrech mým vzorem otce, když jsem zoufale nějaký potřeboval.
Inspirace může často přijít z nečekaných míst a fakt, že židovský komik pozitivně ovlivnil můj pohled na svět více než můj extremistický otec, nepřišel nazmar.
Jednoho dne jsem si promluvil s mou matkou o tom, jak se můj pohled na svět začíná měnit, a ona mi řekla něco, čeho si budu nesmírně cenit do konce svého života.
Podívala se na mě unavenýma očima člověka, který zažil dostatek dogmatismu na celý život, a řekla: „Jsem už unavená nenáviděním lidí.“ V ten moment jsem si uvědomil, kolik negativní energie je potřeba k udržení takové nenávisti uvnitř.
Zak Ebrahim není mé skutečné jméno.
Změnil jsem si ho, když se má rodina rozhodla zpřetrhat všechny vazby s mým otcem a začít nový život.
Proč se tedy otevírám a stavím se do případného nebezpečí?
Inu, je to jednoduché.
Dělám to s nadějí, že možná někdy někdo, kdo je nucen použít násilí, uslyší můj příběh a uvědomí si, že existuje i lepší způsob, že i přes to, že jsem byl vystaven tomuto násilí, netolerantní ideologii, tak jsem nebyl zfanatizován.
Místo toho jsem použil své zkušenosti k boji proti terorismu a proti zaslepenosti předsudky.
Dělám to kvůli obětem terorismu a jejich blízkým, kvůli té strašné bolesti a ztrátě, které na jejich životy terorismus uvalil.
Kvůli obětem terorismu budu otevřeně mluvit proti těmto nesmyslným činům a budu odsuzovat činy mého otce.
A s tímto jednoduchým faktem tu stojím jakožto důkaz, že násilí není vrozené v něčím náboženství či rase a že syn nemusí následovat způsoby svého otce.
Nejsem můj otec.
Děkuji vám.
Děkuji všem.
Děkuji vám všem.
Díky moc.
V tomto okamžiku se vám uvnitř hlavy promítá film. Jde o fantastický mnohaúrovňový film. Je trojrozměrný a s prostorovým zvukem, takže zachycuje vše to, co vidíte a slyšíte.
Ale to je jen začátek.
Váš film má i vůni, chuť a hmat.
Zaznamenává vaše tělo, bolest, hlad, orgasmy.
Má emoce, strach i radost.
Má vzpomínky, když se scény z vašeho dětství přehrávají přímo před vámi.
A má také ten neustálý hlasový doprovod, když vědomě o něčem přemýšlíte.
Ve středu tohoto filmu jste vy, kdo toto vše přímo zažívá.
Tento film je vaším proudem vědomí, předmět zakoušení mysli a světa.
Vědomí je jedním z nejzákladnějších faktů lidské existence.
Každý z nás má vědomí.
My všichni máme svůj vlastní vnitřní film, Vy, Vy i Vy.
Neexistuje nic, co bychom znali důvěrněji.
Přinejmenším já znám své vědomí důvěrně.
Nemohu si být ale jist, že i vy ostatní máte vědomí.
Vědomí je také něčím, pro co má cenu žít.
Pokud bychom neměli vědomí, nebylo by v našich životech nic, co by mělo smysl nebo hodnotu.
Jde ale zároveň o nejzáhadnější jev ve vesmíru.
Proč máme vědomí?
Proč máme tyto vnitřní filmy?
Proč nejsme prostě roboti, kteří zpracovávají vstupy a produkují výstupy, aniž by zakoušeli jakýkoli vnitřní film?
V současnosti nikdo nezná odpovědi na tyto otázky.
Hodlám zde navrhnout, že k vědeckému studiu vědomí budeme potřebovat radikálnější nápady.
Někteří lidé říkají, že věda o vědomí není možná.
Věda, už ze své podstaty, je objektivní.
Vědomí, už ze své podstaty, je subjektivní.
Tudíž nemůže existovat věda o vědomí.
Po většinu 20. století tento názor přetrvával.
Psychologové studovali chování objektivně, neurovědci studovali mozek objektivně a nikdo se o vědomí ani nezmínil.
I před 30 lety, kdy TED začal, existovalo jen velice málo vědeckých prací o vědomí.
Před 20 lety se ale všechno začalo měnit.
Neurovědci jako Francis Crick a fyzikové jako Roger Penrose začali prosazovat, že nastal čas vytvořit vědu o vědomí.
Od té doby došlo k opravdové explozi v počtu vědeckých prací o vědomí.
A tyto práce jsou úžasné.
Opravdu skvělé.
Ale i tak mají zatím pár podstatných omezení.
Středobodem vědy o vědomí v současnosti se stalo hledání korelací, korelací mezi konkrétními oblastmi mozku a konkrétními stavy vědomí.
Něco z toho jsme viděli v úžasné práci Nancy Kanwisherové, kterou představila před pár minutami.
V současnosti už například mnohem lépe rozumíme tomu, které části mozku odpovídají vědomým prožitkům sledování tváří, pociťování bolesti, pocitu radosti.
Jde ale stále spíše o vědu korelací.
Nejde o vědu vysvětlení.
Víme, že tyto oblasti mozku odpovídají určitým druhům vědomého prožívání, ale nevíme, proč tomu tak je.
Rád bych to připodobnil k tomu, že tyto neurovědné výzkumy zodpovídají určité typy otázek, které chceme o vědomí vědět, jako jsou otázky o tom, co určité oblasti mozku dělají a s čím korelují.
Ale v jistém ohledu jsou toto snadné problémy.
Nic obtížného pro neurovědce.
Z hlediska vědomí nejde o obtížné problémy.
Ale neřeší skutečnou záhadu, jádro zkoumaného předmětu: proč by všechny tyto fyzikální procesy v mozku měly být doprovázeny vůbec nějakým vědomím?
Proč je zde tento vnitřní film?
V současnosti nemáme ani náznak řešení.
A můžete říci, dejme prostě neurovědcům pár dalších let.
Ukáže se, že jde o další z emergentních vlastností, jako jsou dopravní zácpy, tornáda, nebo život, jak se časem zjistí.
Klasické případy emergence jsou všechno případy emergentního chování, jak se chová dopravní zácpa, jak fungují tornáda, jak se živé organismy rozmnožují, přizpůsobují a metabolizují, jde o otázky o objektivním fungování.
Mohli byste to aplikovat na lidský mozek, a vysvětlit tak nějaké chování a funkce lidského mozku jako emergentní jev: jak chodíme, jak mluvíme, jak hrajeme šachy, jde o otázky o chování.
Ale když dojde na vědomí, otázky o chování jsou těmi jednoduchými.
Složitými problémy naopak jsou otázky typu, proč je všechno toto chování doprovázeno subjektivní zkušeností.
A pak, v klasickém paradigmatu emergence, a v klasickém paradigmatu neurovědy, toho nedokážeme mnoho zodpovědět.
Do morku kostí jsem vědeckým materialistou.
Chci vědeckou teorii vědomí, která funguje.
A dlouhou dobu jsem mlátil hlavou do zdi a hledal teorii vědomí, která by užívala výhradně fyzikální pojmy a fungovala.
Dospěl jsem však k závěru, že tohle nemůže fungovat ze systematických důvodů.
Je to dlouhý příběh, ale základní myšlenka je, že to, co dostanete z čistě reduktivního vysvětlení založeného na fyzikálních pojmech, jsou příběhy o fungování systému, jeho struktuře, dynamice, chování, které produkuje, což je skvělé pro řešení snadných úkolů – jak jednáme, jak fungujeme – ale jakmile se dostaneme k subjektivnímu prožívání – jak něco cítíme zevnitř – je to něco zcela zásadně nového, a vždy jde o nezodpovězenou otázku.
Takže si myslím, že jsme tak trochu ve slepé uličce.
Máme ten úžasný a fascinující řetezec vysvětlení, jak jsme si zvykli říkat, že fyzika vysvětluje chemii, chemie vysvětluje biologii, biologie vysvětluje část psychologie.
Ale vědomí, zdá se, do tohoto schématu nezapadá.
Na jednu stranu jde o fakt, že jsme při vědomí.
Na stranu druhou nevíme, jak jej zabudovat do našeho vědeckého pohledu na svět.
Takže myslím, že v současnosti je vědomí jistou anomálií, kterou potřebujeme zabudovat do našeho pohledu na svět, ale zatím nevíme jak.
Tváří v tvář anomálii jako je tato mohou být potřeba radikální nápady, proto myslím, že potřebujeme jeden či dva nápady, které budou zpočátku vypadat šíleně, předtím, než budeme schopní uchopit vědomí vědecky.
Je tu pár kandidátů na tyto šílené nápady.
Můj přítel Dan Dennett, který je tu dnes mezi námi, jeden má.
Jeho šíleným nápadem je, že neexistuje žádný těžký problém vědomí.
Celý předpoklad vnitřního subjektivního filmu zahrnuje druh iluze nebo zmatení.
Takže vlastně všechno, co musíme udělat, je vysvětlit objektivní funkce a chování mozku, čímž se pak vysvětlí vše, co je třeba vysvětlit.
Jak říkám, fandím mu.
Je to ten druh šíleného nápadu, který musíme prozkoumat, pokud trváte na čistě redukcionistické teorii vědomí založené na procesech mozku.
Současně pro mě a mnoho dalších lidí se tento pohled blíží příliš blízko zpochybnění samotného faktu vědomí a není tak příliš uspokojivý.
Takže se vydám jiným směrem.
Ve zbývajícím čase chci prozkoumat dva šílené nápady, které, jak se domnívám, mohou být slibné.
První šílený nápad je, že vědomí je zcela základním jevem.
Fyzikové občas některé části vesmíru prohlašují za základní stavební kameny: prostor, čas, hmota.
Postulují základní zákony, podle kterých se řídí, jako gravitační zákon nebo kvantová mechanika.
Tyto základní vlastnosti a zákony nejsou již vysvětlovány žádnými jednoduššími pojmy.
Naopak jsou brány jako primitivní a na nich je vystavěn celý svět.
Sem tam je seznam těchto základů rozšiřován.
V 19. století přišel Maxwell na to, že nemůžete vysvětlit elektromagnetický jev v pojmech tehdejších základů – prostor, čas, hmota, Newtonovy zákony – takže postuloval nové základní zákony elektromagnetismu a postuloval elektrický náboj jako základní jednotku, která se těmito zákony řídí.
Myslím si, že v této situaci jsme i v případě vědomí.
Pokud nedokážeme vysvětlit vědomí v pojmech současných základů – prostor, čas, hmota, náboj – pak zcela logicky musíme rozšířit seznam.
Přirozenou věcí je postulovat vědomí samo o sobě jako něco základního, jako základní stavební jednotku přírody.
To neznamená, že najednou nebudete moci dělat nadále vědu.
Otevírá vám to cestu, jak dělat vědu nově.
Potřebujeme pak studovat základní zákony, kterými se vědomí řídí, zákony, které propojují vědomí s ostatními základy: prostorem,časem, hmotou, fyzikálními procesy.
Fyzikové občas říkají, že chtějí základní zákony tak jednoduché, aby si je mohli napsat na tričko.
Podobné to je, myslím, i s vědomím.
Chceme najít základní zákony tak prosté, abychom si je mohli napsat na tričko.
Zatím ale tyto zákony neznáme, ale pídíme se po nich.
Druhý šílený nápad je ten, že vědomí může být univerzální vlastností.
Každý systém může mít určitý stupeň vědomí.
Tomuto pohledu se občas říká panpsychismus „pan“ – „vše“ „psýché“ – „mysl“ každý systém má vědomí, nejen lidé, psi, myši, mouchy, ale i mikrobi Roba Knighta, elementární částice.
Dokonce i foton má nějakou formu vědomí.
Tato myšlenka neříká, že fotony jsou inteligentní nebo že myslí.
Neznamená to, že foton zažívá pocity úzkosti, protože si říká: „Pořád si jen tak poletuji rychlostí světla, nikdy nezpomalím a nepřivoním si k růžím.“
Ne, nic takového.
Tato myšlenka říká, že možná fotony mohou mít nějaké hrubé náznaky subjektivních pocitů, nějakého primitivního předchůdce vědomí.
To vám může znít trochu bláznivě.
Říkáte si, jak někoho může napadnout něco tak bláznivého?
Nějaké motivy pochází z prvního šíleného nápadu, že vědomí je základním elementem.
Pokud je základní, podobně jako prostor, čas a hmota, je přirozené předpokládat, že může být také univerzální, jako jsou ty ostatní.
Stojí taky za zmínku, že ačkoli nápad působí jako v rozporu s našimi intuicemi, působí tak mnohem méně na lidi z jiných kultur, kde lidskou mysl považují za mnohem propojenější s přírodou.
Hlubší motivace pochází z myšlenky, že možná nejprostším způsobem, jak najít základní zákony spojující vědomí s fyzikálními procesy, je propojení vědomí s informacemi.
Kdykoli je zpracovávána nějaká informace, je tu vědomí.
Komplexní zpracování informací lidmi znamená komplexní vědomí.
Jednoduché zpracování informací znamená jednoduché vědomí.
Skutečně vzrušující věc posledních let přinesl neurovědec Giulio Tononi, když vzal tento typ teorie a vyvinul přísnou matematickou teorii.
Má tak matematické měřítko pro měření zabudované informace, které nazývá phi, jež měří míru informace zabudované do systému.
A předpokládá, že phi souvisí s vědomím.
Takže v lidském mozku, kde je informace zabudována v ohromné míře, je phi vysokého stupně, je zde plné vědomí.
U myši, kde je střední stupeň zabudování informace, což je stále významné, je dost solidní míra vědomí.
Ale jak pokračujeme níže k červům, mikrobům a částicím, míra phi klesá.
Míra zabudované informace klesá, ale stále není rovna nule.
V Tononiho teorii se na nulový stupeň vědomí nedostanete.
V důsledku toho navrhuje základní zákon vědomí vysokého phi, vysokého vědomí.
Nevím, zda je tato teorie správná, ale jde v současnosti o přední teorií ve vědě o vědomí, a byla použita k integraci celé řady vědeckých dat, a má milou vlastnost, že je dostatečně jednoduchá, takže si ji můžete napsat na tričko.
Poslední motivací je, že panpsychismus nám může pomoci zabudovat vědomí přímo do fyzického světa.
Fyzikové a filozofové pozorovali, že fyzika je podivně abstraktní.
Popisuje strukturu reality pomocí hromady rovnic, ale ty nám neříkají nic o realitě, kterou popisují.
Jak řekl Stephen Hawking, co rovnicím dodává života?
Inu, z hlediska panpsychismu můžete nechat fyzikální rovnice tak, jak jsou, a zároveň je můžete použít pro popis proměnlivého vědomí.
Přesně tohle fyzika ve svém důsledku dělá, popisuje proměnlivé vědomí.
Z tohoto pohledu je to vědomí, kdo dává rovnicím život.
Z tohoto pohledu se vědomí nenachází mimo fyzický svět jako nějaký bonus.
Je přímo v jeho nitru.
Tento pohled, panpsychický pohled, má, myslím, potenciál přehodnotit náš vztah k přírodě, a může mít i poměrně závažné společenské a etické důsledky.
Některé z nich nemusí ladit s našimi intuicemi.
Můžeme si říkat, že bychom neměli jíst nic, co má vědomí, takže bychom měli být vegetariáni.
Ale pokud jste panpsychista a přijmete tento názor, budete mít opravdu velký hlad.
Takže myslím, že když o tom budete uvažovat, povede to k přehodnocení vašich názorů, zatímco to, na čem záleží z hlediska etiky a morálního uvažování, není až tak důležité z hlediska pouhé existence vědomí, ale z hlediska míry a komplexnosti vědomí.
Je také přirozené se ptát, zda je vědomí i v jiných systémech, v počítačích.
Co takové systémy umělé inteligence, jakou byla Samantha ve filmu Ona.
Má vědomí?
Pokud zastáváte informační panpsychický pohled, pak zcela jistě složitě zpracovává informace a zabudovává je, takže odpověď je velmi pravděpodobně ano, má vědomí.
Pokud je to pravda, vyvolává to závažné etické otázky jak o samotné etice vytváření inteligentních počítačových systémů, tak o etice jejich vypínání.
Nakonec se můžete ptát po vědomí celých skupin, a dokonce celé planety.
Má Kanada své vlastní vědomí?
Anebo regionálněji, má skupina jako je publikum na konferenci TED, má právě teď kolektivní TED vědomí, vnitřní film promítaný v této TED skupině, který se odlišuje od vnitřních filmů jednotlivých částí?
Neznám na tuto otázku odpověď, ale myslím, že je přinejmenším hodna toho, abychom se jí vážně zabývali.
Fajn, takže vize panpsychismu je radikální, a nevím, zda je správná.
Pravděpodobněji se mi jeví první šílený nápad, že vědomí je základní, než druhý nápad, že je univerzální.
Pohled vyvolává mnoho otázek, má mnoho obtíží, třeba jak se na sebe malé kousky vědomí skládají, až vytvoří komplexní vědomí, které známe a máme rádi.
Pokud dovedeme na tyto otázky odpovědět, pak budeme na dobré cestě k seriózní teorii vědomí.
Pokud ne, pak jde pravděpodobně o nejtěžší problém ve vědě a filozofii.
Nemůžeme čekat, že jej vyřešíme přes noc.
Ale myslím, že jej jednou vyřešíme.
Pochopení vědomí je klíč k pochopení vesmíru i k pochopení sebe sama.
Potřeba je je jen správný šílený nápad.
Děkuji.
Vyrůstala jsem ve velmi malém městečku ve Victorii.
Zažila jsem obyčejné, velmi průměrné dospívání.
Chodila jsem do školy, bývala venku s kamarády, bojovala jsem se svými mladšími sestrami.
Bylo to naprosto normální.
A když mi bylo 15, jeden člen naší místní komunity se ozval mým rodičům a chtěl mě nominovat na komunitní cenu za úspěch.
A rodiče na to: „No, to je moc hezké, ale máme s tím jeden evidentní problém.
Ona vlastně nic nedokázala.“A měli pravdu.
Chodila jsem do školy, měla jsem dobré známky, po škole jsem mívala obyčejnou práci v mámině kadeřnictví a strávila jsem spoustu času koukáním na „Buffy, krotitelku upírů“ a „Dawsonův svět.“ Jo, já vím.
Moc to k sobě nejde.
Ale naši měli pravdu, víte.
Nedělala jsem nic, co by se vymykalo normálu.
Vůbec nic.
Nedělala jsem nic, co by se dalo považovat za úspěch, pokud tedy z rovnice smažete postižení.
O pár let později, když jsem byla na své druhé učící štaci na melbournské střední škole, jsem tak 20 minut přednášela právní nauku v 11. třídě, když nějaký kluk zvedl ruku a zeptal se: „Hele, slečno, kdy začnete ten svůj proslov?“ A já na to: „Jaký proslov?“ Víte, mluvila jsem k nim o zákonech o pomluvě dobrých 20 minut.
A on: „No však víte, takové ty motivační řeči.
Když někdo do školy přijede na vozíku, tak přece normálně říká takový ty inspirační řeči, ne?“„Většinou ve velké aule.“ A pak mi svitlo: Tohle dítě se s postiženými lidmi setkalo jen jako s objekty inspirace.
Pro tohle dítě nejsme – a není to jeho chyba, tím myslím, že to platí pro mnoho z nás.
Pro mnoho z nás postižení lidé nejsou naši učitelé, doktoři či manikérky.
Nejsme opravdoví lidé.
Jsme tu, abychom inspirovali.
I teď, jak tu sedím na pódiu a v tom křesle vypadám tak, jak vypadám, ode mě asi tak trochu čekáte, že vás budu inspirovat.
Že?
Jo.
Tak, dámy a pánové, obávám se, že vás neskutečně zklamu.
Nehodlám vás inspirovat.
Jsem tu, abych vám řekla, že nám o postižení dlouho lhali.
Jo.
Nalhávali nám, že postižení je Špatná Věc, s velkým Š a velkým V.
Že je to špatná věc a že vás život s postižením dělá výjimečnými.
Není to špatná věc a výjimečnými vás to nedělá.
Během posledních let jsme propagaci té lži dotáhli ještě dál přes sociální média.
Asi jste viděli obrázky jako tyhle: „Jediným postižením v životě je špatný přístup.“ Nebo tenhle: „Vaše výmluva je mrzácká.“ Vskutku.
Anebo tento: „Než to vzdáš, zkus to!“ Je to jen pár příkladů, ale podobných obrázků najdete tuny.
Možná jste viděli i ten, kde malá holčička bez rukou kreslí obrázek tužkou v puse.
Mohli jste vidět dítě běžící na karbonových protézách.
A tyhlety obrázky, kterých se všude válí mraky, jsou to, co nazýváme inspiračním pornem.
Pojem „porno“ používám schválně, protože deklasují jednu skupinu lidí na předmět užitku jiné skupiny lidí.
V tomto případě deklasujeme postižené k užitku nepostižených lidí.
Účel těchto obrázků je inspirovat vás, motivovat, takže se na ně podíváte a pomyslíte si: „No, jakkoli to mám blbý, mohlo by být i hůř.
Mohl bych být tenhle člověk.“ Ale co když tím člověkem jste?
Už ani nespočítám, kolikrát mě zastavili cizinci, co mi chtěli říct, jak si myslí, že jsem statečná nebo inspirující.
A to bylo dlouho předtím, než se má práce stala jakkoliv známá.
Prostě mi tak nějak blahopřáli k tomu, že jsem ráno zvládla vstát z postele a že si pamatuju vlastní jméno.
A to je deklasování.
Ty obrázky, ty obrázky deklasují postižené lidi k užitku nepostižených.
Jsou tu k tomu, abyste se na ně podívali a pomysleli si, že na tom nejste tak zle.
Dávají vaše trápení do perspektivy.
Život postižených opravdu tak nějak těžký je.
Musíme některé věci překonávat.
Ale to, co překonáváme, není to, co si myslíte.
Nemá to co do činění s našimi těly.
Pojem „postižení lidé“ používám záměrně, protože zastávám to, co se nazývá společenským modelem postižení.
Ten nám říká, že jsme více postiženi společností, ve které žijeme, než našimi těly či diagnózami.
Žiju v tomhle těle už nějaký čas. Mám ho celkem ráda.
Dělá to, co od něj potřebuju, a naučila jsem se jej využívat na maximum jeho schopností, tak jako vy, stejně tak jako ty děti na oněch obrázcích.
Nedělají nic neobvyklého.
Je prostě využívají svá těla, jak nejlépe to dovedou.
Je tedy opravdu fér je deklasovat způsobem, jakým to děláme, když ty obrázky sdílíme?
Když lidé říkají: „Jste inspirativní,“ myslí to jako kompliment.
A chápu proč se to děje.
Je to kvůli té lži, té omílané lži, že postižení vás dělá výjimečnými.
Řekněme si to upřímně: nedělá.
A vím, co si teď myslíte.
Já si tady nadávám na inspirování a vy si myslíte: „Bože, Stello, copak tebe nikdy nic neinspirovalo?“ Ale to víte, že ano.
Od jiných postižených se učím pořád.
Ale ne to, že mám víc štěstí než oni.
Učím se, že je geniální nápad používat kleště na grilování ke zvedání věcí, které vám upadly.
A učím se ten bezva trik, jak nabíjet baterku v telefonu z baterky ve vozíku.
Geniální.
Učíme se ze síly a vytrvalosti ostatních, že ne naše těla a nemoci, ale že svět okolo nás nás staví na piedestal a deklasuje nás.
Opravdu věřím tomu, že ta dokola omílaná lež o postižení je největší nespravedlnost.
Dělá nám to život těžší.
A ta hláška, že „Jediným postižením v životě je špatný přístup,“ – důvod, proč je to kravina, je ten, že to není pravda, protože nás omezuje společenský model postižení.
Ani tuna úsměvu na dlouhé schody je nepřemění na plošinu.
Nikdy.
(Potlesk) Usmívání se na obrazovku nezobrazí skryté titulky pro neslyšící.
A žádný čas postávání uprostřed knihkupectví a vyzařování dobré nálady ty knížky nepřemění v Braillovo písmo.
Prostě se to nestane.
Opravdu chci žít ve světě, kde postižení není výjimka, ale norma.
Chci žít ve světě, kde o 15leté holce, co sedí v ložnici a kouká na „Buffy, krotitelku upírů“, nemluví jako s tím, že dosahuje něčeho výjimečného, protože u toho musí sedět.
Chci žít ve světě, kde od postižených lidí nemáme tak nízká očekávání, že jim blahopřejeme ke vstání z postele a zapamatování si vlastního jména.
Chci žít ve světě, kde si od postižených ceníme opravdových úspěchů.
A chci žít ve světě, kde dítě v 11. třídě na melbournské střední škole není ani trochu překvapeno, že jeho nová učitelka je na vozíku.
Postižení vás neudělá výjimečnými, ale zpochybňování toho, co o tom víte, ano.
Děkuji vám.
Co má rozšířená realita a profesionální fotbal společného s empatií?
A jaká je vzdušná rychlost nezatížené vlaštovky?
Bohužel vám dnes odpovím pouze na jednu z těchto otázek, tak prosím, nebuďte příliš zklamaní.
Když většina lidí slyší termín „rozšířená realita“, ihned je napadnou filmy jako Minory Report s Tomem Cruisem mávajícím rukama před obličejem.
Rozšířená realita ale není sci-fi.
Rozšířená realita je něco, čeho se dožijeme už během našich životů a stane se to, protože k tomu máme potřebné nástroje.
Lidé by s tím měli začít počítat, protože rozšířená realita změní naše životy stejně jako v případě Internetu a mobilních telefonů.
Jak se ale k rozšířené realitě dostaneme?
První krok je v tom, co mám právě na hlavě, Google Glass.
Nepochybuji, že jste se s Google Glass již setkali.
Co možná nevíte, je že Google Glass je nástroj, který vám umožní vidět to, co vidím já.
Umožní vám to zažít, jaké to je stát se profesionálním sportovcem na hřišti.
Momentálně jediný způsob jak vás dostat na hřiště, je pokud vám to zkusím detailně popsat.
Musím použít slova.
Musím vytvořit prostor, který pak vyplníte vlastní představivostí.
Ale Google Glass stačí připnout pod přilbu a ihned zažijeme, jaké to je běžet po hřišti obrovskou rychlostí s krví bušící v uších.
Pocítíme, jaké to je, když proti vám vyběhne 120-kilový fotbalista snažící se vás srazit na zem každou částicí v těle.
Už jsem se v té pozici ocitnul a není to moc hezký pocit.
Nyní jsem si pro vás připravil ukázku toho, jaké to je, nosit Google Glass pod přilbou.
Bohužel, nejedná se o záznam z NFL, protože NFL má za to, že pojem inovativní technologie je snad nějaká nadávka. ale – děláme, co můžeme.
Tak a teď pojďme na to video.Chris Kluwe: Běž.
Au, dostat do těla je fakt na nic.
Dobře, pojďme teď trochu blíž.
Jsi připraven?
Běž!
Chris Kluwe: Viděli jste krátkou ochutnávku toho, jaké to je být sražen na fotbalovém hřišti z perspektivy oběti.
Jak jste si však asi všimnuli, pár lidí ve videu chybí: zbytek týmu.
Následujícímu videu vděčíme Washingtonské univerzitě.Rozehrávač: Hej, Myši 54!
Myši 54!
Modrá 8!
Modrá 8!
Běž!
Au!
CK: Dostali jsme se zase o něco blíže tomu, jaké to je, být na hřišti, ale stále to není nic oproti tomu být na hřišti v zápase NFL.
Fanoušci to chtějí zažít.
Fanoušci chtějí být na tom hřišti.
Chtějí se stát jejich oblíbenými hráči a už si se mnou povídali na YouTube a Twitteru s žádostmi jako: „Můžeš to připnout rozehrávači?
Mohl bys to dát zadnímu běžci?
Chceme ten zážitek.“
Když ten zážitek zprostředkujeme přes GoPro kamery a Google Glass, jak diváka vtáhneme do hry?
Jaký bude další krok?
Tento krok můžeme udělat pomocí něčeho zvaného Oculus Rift se kterým je mnoho z vás jistě obeznámeno.
Jedná se o jeden z nejrealističtějších přístrojů na virtuální realitu, který byl kdy vytvořen – a to opravdu nepřeháním.
Dokážu vám to ukázkou v následujícím videu.Muž: Áááá!
Ne!
Ne!
Ne!
Už to nechci hrát!
Ne!
Pane Bože!
Ááááááá!
CK: Tak takhle to vypadá, když posadíte člověka na horskou dráhu a bojí se o svůj život.
Jaký si myslíte, že bude zážitek fanouška, když si vezmeme video záznam Adriana Petersona řítícím se soupeřovou lajnou, shazujíc ramenem nepřítele na zem, jak skóruje?
Jaký si myslíte, že bude zážitek fanouška, když se stane Messim sprintujícím po hřišti a vstřelí gól do rohu brány, nebo Federerem podávajícím ve Wimbledonu?
Jaký si myslíte, že bude jeho zážitek, když se bude řítit po horském svahu rychlostí přes 110 km/h v kůži olympijského sjezdaře?
Myslím, že prodej plen pro dospělé vzroste.Ale ještě se nejedná o rozšířenou realitu.
Je to pouze virtuální realita, V.R. Jak se dostaneme k rozšířené realitě?
Dostaneme se k ní tak, když se trenéři, manažeři a vlastníci klubů podívají na informace o tom, co lidé chtějí vidět a řeknou si, „Jak to můžeme využít ke zlepšení našich týmů?
Jak to můžeme využít k vyhrávání zápasů?“
Týmy dnes používají technologii, aby vyhráli.
Rádi vyhrávají.
Vydělává jim to peníze.
Stručně k historii technologie v NFL.
V roce 1965, tým Baltimore Colts dal svému rozehrávači náramek, který mu umožňoval rychleji rozhodovat o hře.
Tehdy vyhráli Super Bowl.
Ostatní týmy je následovaly.
Víc lidí sledovalo zápasy, byly vzrušující.
Byly rychlejší.
V roce 1994, NFL implementovala speciální rádia do přileb rozehrávačům a později i obraně.
Víc lidí sledovalo zápasy, protože byly rychlejší.
Bylo to zábavnější.
Představte si, že jste hráč v roce 2023 kráčející zpět do shluku hráčů a svoji další hru máte zobrazenou přímo před tváří na průhledném plastickém hledí, které už nosíte.
Už žádné další zapomínaní strategií.
Žádné starosti o zapamatování taktiky.
Prostě jdete do toho a reagujete.
A tréneři toto opravdu chtějí, protože zapomenuté strategie vás stojí body a trenéři nesnášejí prohrávání zápasů.
Prohrávání zápasů vede k vyhazovu.
To oni nechtějí.
Ale rozšířená realita není pouze vylepšená sbírka strategií.
Rozšířená realita je také způsob, jak vzít všechna ta data a využít je v reálném čase ke zlepšení toho, jak se hraje zápas.
Jaké by to bylo?
Velmi jednoduše by šlo do každého rohu stadionu umístit kameru sledující hráče na hřišti z ptačí perspektivy.
Máte i informace z přilbových sensorů a akcelerometrů, technologii, na které se právě teď pracuje.
Vezmete tyto informace a pošlete je vašim hráčům.
Dobré týmy použijí vhodné informace.
Špatné týmy jich budou mít příliš.
To odliší dobré týmy od těch špatných.
A najednou, vlastnit IT oddělení je stejně důležité, jako mít skautovací zázemí, a sbírání dat najednou není jen pro nadšence.
Už je to i pro atlety.
Kdo by to byl řekl?
Jak by to vypadalo na hřišti?
Představte si, že jste rozehrávač.
Dostanete míč a stáhnete se zpátky.
Rozhlížíte se po neobsazených spoluhráčích.
Zničehonic, světelný záblesk na levé straně hledí vám dá vědět, že se u postranní čáry uvolnil útočník.
Normálně byste si ho nevšimli, ale systém rozšířené reality vám dá vědět.
Hledáte, komu přihrát.
Další záblesk vás upozorní na volného hráče.
Hodíte mu míč, ale jste při tom sraženi na zem.
Míč vám zmizí z výhledu.
Nevíte, kam přistane.
Spoluhráči se však na hledí rozsvítí místo na hřišti, kam má míč přistát a už ví, jak se přizpůsobit.
Vyběhne, chytí míč, zasprintuje a skóruje.
Dav slaví a fanoušci jsou se svým hrdinou po celou dobu, sledujíc hru z každé perspektivy.
Tohle je něco, co vytvoří ohromné nadšení pro hru.
Spoustu lidí to přiměje sledovat, protože lidé chtějí takový zážitek.
Fanoušci chtějí být na tom hřišti.
Chtějí se stát svým oblíbeným hráčem.
Rozšířená realita se stane součástí sportů už jenom pro peníze, které to přinese.
Avšak moje otázka zní, jsme spokojení jen s takovým využítím rozšířené reality?
Využijeme tuto technologii pouze pro pobavení, sport a zábavu?
Věřím tomu, že rozšířenou realitu můžeme uplatnit i pro něco víc.
Věřím, že rozšířenou realitu můžeme použít jako způsob rozvíjení větší empatie u lidského druhu tím, že doslova ukážeme ostatním, jaké to je, kráčet v botách jiného člověka.
Víme, jak cenná je tato technologie pro sportovní ligy.
Její hodnota je v zisku miliard dolarů ročně.
Ale jaká je hodnota této technologie pro učitele ve třídě, který se snaží ukázat šikanujícímu, jak jsou jeho činy škodlivé z perspektivy oběti?
Jaká je hodnota této techologie pro homosexuálního Uganďana či Rusa snažící se ukázat světu, jaké je žít ve strachu z pronásledování?
Jaká je hodnota této technologie pro astronauta Chrise Hadfielda či astrofyzika Neil deGrasse Tysona, snažící se inspirovat mladou generaci k většímu přemýšlení o vesmíru a vědě místo zájmu o životní styl popových hvězd?
Dámy a pánové, rozšířená realita přichází.
Otázky, které si pokládáme, rozhodnutí, která děláme a výzvy, před které se postavíme jsou, jako vždy, jen na nás.
Děkuji.
Nedávno jsem odešel do důchodu z oddělení dopravní policie v Kalifornii po 23 letech služby.
Většinu z těch 23 let jsem strávil kontrolou jižní části okresu Marin, kde se nachází most Golden Gate (Zlatá brána).
Most je ikonická stavba, světoznámá svými krásnými výhledy na San Francisco, Tichý oceán a svou podnětnou architekturou.
Bohužel je současně i magnetem pro sebevrahy, jedním z nejvyužívanějších míst na světě.
Most Golden Gate byl otevřen v roce 1937.
Joseph Strauss, hlavní inženýr, zodpovědný za výstavbu mostu, kdysi prohlásil: „Ten most je prakticky nevyužitelný pro sebevraždu.“
Sebevražda z mostu není ani praktická, ani pravděpodobná.
Ale od svého otevření se přes 1 600 lidí vrhlo vstříc svému konci právě z tohoto mostu.
Někteří věří, že putování mezi dvěma mostními věžemi vás vtáhne do jiné dimenze – most byl jako takový idealizován – pád z něho vás má osvobodit od všech obav a zármutku a vody dole očistit vaši duši.
Ale já vám povím, co se ve skutečnosti stane, když se most stane prostředkem pro spáchání sebevraždy.
Po zhruba 4 až 5 sekundovém volném pádu narazí tělo na hladinu vody v rychlosti okolo 75 mil (120 km) v hodině.
Náraz roztříští kosti, některé z nich prorazí životně důležité orgány.
Většina zemře již tímto nárazem.
Ti, kteří tohle přežijí, jsou bezmocně zmítáni proudem a potom se utopí.
Nemyslím si, že ti, kdo se přikloní k této metodě sebevraždy, si uvědomují, jak příšerná smrt je čeká.
Tohle je okraj mostu.
S výjimkou okolí dvou věží je zde 32 palců (80 cm) oceli po stranách mostu.
Je to místo, kde většina lidí stojí než si vezmou život.
Můžu vám ze zkušenosti říct, že jakmile stojí člověk na krajnici mostu, ve svém nejtmavším momentu, je velmi těžké dostat ho zpět.
Tuhle fotku jsem vyfotil minulý rok, když tato mladá dáma mluvila s policistou a přemítala o životě.
S velkou radostí vám chci říct, že jsme ten den byli úspěšní a dostali ji zpět přes zábradlí.
V době, kdy jsem začal pracovat na mostě, nikdo z nás na tohle nebyl formálně proškolen.
Prostě jsme se snažili s těmi situacemi nějak poprat.
Nejen, že to nebylo dobré pro ty, kdo se pokoušeli ukončit svůj život, ale i pro strážníky v terénu.
Od té doby jsme ušli dlouhou, dlouhou cestu.
Nyní, služebně starší strážníci a psychologové školí nové strážníky.
Toto je Jason Garber.
Jasona jsem potkal 22. července minulého roku, když jsem dostal zprávu o možném sebevražedném subjektu sedícím na krajnici poblíž středu mostu.
Když jsem dorazil na místo, sledoval jsem Jasona jak mluví s místním strážníkem.
Jasonovi bylo pouze 32 let a přiletěl sem z New Jersey.
Ve skutečnosti sem přiletěl již dvakrát předtím z New Jersey, aby se pokusil ukončit svůj život na mostě.
Po zhruba hodinovém hovoru s Jasonem se nás zeptal, jestli známe příběh o Pandořině skříňce.
Připomeňme si řeckou mytologii – Zeus stvořil Pandoru a poslal ji dolů na Zemi s truhlou, a řekl jí: „Nikdy tuto truhlu neotvírej.“
No, a jednoho dne zvědavost přemohla Pandoru a ta truhlu otevřela.
Ven utekly nemoci, strasti a různé druhy zla.
Jediná dobrá věc v truhle byla naděje.
Jason se nás zeptal, „Co se stane, když otevřete truhlu a naděje tam není?“
Na chvíli se odmlčel, naklonil se doprava a byl pryč.
Tento milý, inteligentní mladý muž z New Jersey právě spáchal sebevraždu.
Toho večera jsem mluvil s Jasonovými rodiči a předpokládám, že když jsem s nimi mluvil, nezněl jsem, že jsem po té události v pořádku, protože hned druhý den jejich rodinný rabín volal, aby mě zkontroloval.
Jasonovi rodiče ho o to požádali.
Vedlejší účinky sebevraždy ovlivní tak mnoho lidí.
Položím vám pár otázek: Co byste dělali, kdyby váš rodinný člen přítel nebo bližní chtěli ukončit svůj život?
Co byste řekli?
Věděli byste, co říct?
Podle mé zkušenosti, nejde jen o povídání, ale i o naslouchání.
Poslouchejte, abyste rozuměli.
Neargumentujte, neobviňujte, a neříkejte, že víte, jak se ten člověk cítí, protože to pravděpodobně nevíte.
Pouhou svojí přítomností můžete být tím zlomovým bodem, který potřebují.
Pokud myslíte, že někdo má sebevražedné úmysly, nebojte se je konfrontovat a klást otázky.
Jedním ze způsobů jak se ptát je třeba takto: „Ostatní za podobných okolností pomýšleli na ukončení života; měl/a jsi někdy taky takové myšlenky?“
Přímá konfrontace může zachránit život a být pro ně zlomovým momentem.
Některá další znamení, jichž si můžete všimnout: beznaděj- představa, že věci jsou příšerné a nikdy se už nezlepší; beznaděj – představa, že není způsob jak věci změnit; nedávné přerušení kontaktů, a ztráta chuti do života.
S nápadem na tuto přednášku jsem přišel před pár dny a dostal jsem od jedné dámy e-mail, který bych vám nyní rád přečetl.
Ztratila svého syna 19. ledna tohoto roku, a napsala mi tento e-mail před pár dny, a s jejím dovolením a požehnáním vám ho nyní přečtu.
„Ahoj Kevine, předpokládám, že jsi na TED konferenci.
Být tam musí být docela zážitek.
Přemýšlím, že bych se tento víkend šla projít na ten most.
Jen jsem ti chtěla napsat pár řádků.
Doufám, že se ti podaří oslovit mnoho lidí a až odejdou, budou o tom mluvit se svými přáteli, kteří to řeknou jejich přátelům atd. Jsem pořád docela otupělá, ale čím dál víc si začínám uvědomovat, že Mike už nepřijde domů.
Mike jel autem domů z Petalumy do San Francisca, aby se 19. ledna podíval na hru 49ers (tým amerického fotbalu) se svým otcem.
Nikdy nedojel.
Volala jsem na policii v Petaluma a ještě to odpoledne nahlásila, že se pohřešuje.
Další den ráno, dva policisté přišli ke mně domů a oznámili, že Mikeovo auto je dole na mostu.
Svědek ho viděl skočit dolů z mostu ve 13.58 odpoledne předešlého dne.
Velké díky, že tu jsi pro lidi, kteří mohou být třeba jen dočasně příliš slabí, aby se o sebe postarali.
Kdo dosud nebyl v úzkých, aniž by měl opravdovou duševní poruchu?
Nemělo by být tak snadné to ukončit.
Modlím se za tebe pro to, co děláš.
Most Golden Gate má být spojnice přes naši krásnou zátoku, ne pohřebiště.
Hodně štěstí tento týden.
Vicky.“
Neumím si představit, jakou musí mít odvahu, když jde na ten most, aby se prošla tou cestou, kudy šel její syn předtím, než si vzal život a také její odvahu jít dál.
Rád bych vám představil muže, který podle mě ztělesňuje naději a odvahu.
11. března 2005 jsem dostal zprávu o možném sebevražedném subjektu na krajnici mostu poblíž severní věže.
Jel jsem na motocyklu podél cesty na mostě a spatřil tohoto muže, Kevina Berthia, stojícího na krajnici.
Když mě spatřil, v mžiku přeskočil zábradlí a zůstal stát na malé traverze, která vede kolem věže.
Další hodinu a půl jsem poslouchal, jak Kevin mluví o depresi a beznaději.
Kevin se tehdy rozhodl z vlastní vůle přelézt zpět přes zábradlí a dát životu další šanci.
Když byl Kevin zpět na chodníku, pogratuloval jsem mu.
„Tohle je nový začátek, nový život.“
Ale zeptal jsem se ho „Co to bylo, co tě přimělo jít zpátky a dát naději a životu další šanci?“
A víte, co mi řekl?
Řekl: „Vyslechl jsi mě.“
Nechal jsi mě mluvit a poslouchal jsi.“
Krátce po tomto incidentu, jsem dostal dopis od Kevinovy matky, ten dopis mám u sebe a rád bych vám ho přečetl.
„Vážený pane Briggs, nic nevymaže událost z 11. března ale vy jste jedním z důvodů, proč je Kevin stále mezi námi.
Opravdu věřím, že Kevin volal o pomoc.
Byl diagnostikován s duševní poruchou, na kterou bral léky.
Adoptovala jsem Kevina, když mu bylo pouhých 6 měsíců, bez vědomí o jakékoliv dědičné zátěži, ale díky Bohu, nyní už to víme.
Kevin je v pohodě, jak říká.
Moc za vás děkujeme Bohu.
Jsem Vaší dlužnicí Narvella Berthia.“
A na konci píše P.S. Když jsem to odpoledne navštívila Všeobecnou nemocnici v San Franciscu byl jste uveden jako pacient.
To bylo tehdy vysvětlování!“
Dnes je Kevin milujícím otcem a přínosným členem společnosti.
Otevřeně mluví o své příhodě toho dne a o depresi v naději, že tento příběh bude inspirovat ostatní.
Sebevražda není jen něco, s čím jsem se setkal v práci.
Je to osobní.
Můj dědeček spáchal sebevraždu otravou.
Tenhle čin, ačkoliv skončil jeho vlastní bolest, mě oloupil o možnost ho vůbec kdy poznat.
Tohle je to, co sebevražda dělá.
Pro většinu sebevrahů, nebo těch, co se o sebevraždu pokouší, nepomýšlí na to, jak ublíží ostatním.
Prostě jen chtějí, aby skončila jejich vlastní bolest.
Typicky, tohle je dosaženo třemi způsoby: spánkem, drogami nebo alkoholem, nebo smrtí.
Během své kariéry jsem byl přivolán a vtažen do stovek situací se sebevrahy a duševně nemocnými na tomto mostě.
Z těch incidentů, kde jsem přímo figuroval, jsem ztratil pouze dva.
Ale i to je hodně.
Jeden byl Jason.
Dalším byl muž, se kterým jsem mluvil zhruba hodinu.
Během toho času, mi potřásl rukou při třech příležitostech.
Během toho posledního potřesení rukou, se na mě podíval a řekl „Kevine, je mi líto, ale musím jít.“
A skočil.
Příšerné, absolutně příšerné.
Chci vám přesto říct, že velká většina lidí, se kterými přijdeme do kontaktu, nespáchají sebevraždu.
Kromě toho, je tu pár těch, kteří skočili z mostu a přežili a mohou o tom mluvit – to jedno nebo dvě procenta – většina z nich řekla, že v tu sekundu, kdy se odlepili od toho zábradlí věděli, že udělali chybu a chtěli žít.
Říkám lidem, tento most nespojuje jen Marin se San Franciscem, ale i lidi dohromady.
To spojení, nebo přemostění, které vytváříme je něčím, o co by měl každý z nás usilovat.
Sebevraždě se dá předejít.
Existuje pomoc.
Je tu naděje.
Děkuji Vám moc.
Svět z vás dělá někoho kým nejste.
Ale vy uvnitř víte, co jste zač.
A to přínáší spalující otázku: Jak se tím stanete?
Možná jsem v tomhle jedinečná, ale rozhodně nejsem jediná, nejsem v tom zdaleka sama.
Když jsem se stala modelkou, cítila jsem, že jsem konečně dosáhla snu, po kterém jsem toužila již od dětství.
Můj zevnějšek konečně odpovídal mé vnitřní pravdě, mému vnitřnímu já.
Z komplikovaných důvodů, ke kterým se dostanu později, jsem si při pohledu na tuto fotografii říkala: „Geeno, zvládla si to, dokázala si to, byla jsi zrozena.“
Ale minulý říjen jsem si uvědomila, že jsem teprve na začátku.
Všichni z nás jsou zaškatulkováni rodinami, vírou, společností, naší současností, dokonce našimi vlastními těly.
Někteří lidé mají kuráž osvobodit se, neakceptovat omezení přicházející s barvou jejich kůže nebo přesvědčeními lidí kolem nich.
Takoví lidé jsou vždy hrozbou statusu quo, všeho co je považováno za přijatelné.
V mém případě, posledních devět let někteří z mých sousedů, někteří z mých přátel, kolegů, dokonce i můj agent, nevěděli o mé minulosti.
Myslím, že v záhadných příbězích se tomu říká 'odhalení'.
Tady je to moje.
Při narození jsem byla označena za kluka na základě vzhledu mých pohlavních orgánů.
Pamatuji si, že když mi bylo pět let chodila jsem kolem domu na Filipínách věčně s tričkem na hlavě.
A moje máma se mě zeptala, „Proč vždycky nosíš na hlavě to tričko?“
Řekla jsem, „Mami, to jsou moje vlasy.
Jsem holka.“
Už tenkrát jsem věděla jak sama sebe označit.
Pohlaví bylo vždy považováno za fakt, který je nezměnitělný, ale dnes víme, že je ve skutečnosti proměnlivé, komplexní a záhadné.
Kvůli úspěchům jsem nikdy neměla odvahu sdílet svůj příběh – ne z důvodu, že bych si myslela, že to co jsem není v pořádku, ale kvůli tomu jak se svět chová k těm z nás, kteří se chtějí osvobodit.
Každý den jsem ráda, že jsem žena.
Mám mámu, tátu a rodinu, kteří mě berou takovou jaká jsem.
Mnozí takové štěstí nemají.
V asijské kultuře je dlouhá tradice, která oslavuje proměnlivé záhady pohlaví.
Existuje buddhistická bohyně soucitu.
Nebo hinduistická bohyně Hijra.
Když mi bylo osm let, byla jsem na slavnostech na Filipínách oslavovat tyto záhady.
Byla jsem pod pódiem, a pamatuju jsi, že se přímo přede mnou objevila krásná žena a pamatuji si, že v v ten moment se ve mě něco ozvalo: To je ten typ ženy, kterou bych chtěla být.
Takže když mi bylo patnáct a stále jsem se oblékala jako kluk, poznala jsem ženu jménem T.
L.
Je manažerka souteží krásy transsexuálů.
Tu noc se mě zeptala, „Jak to, že se nehlásíš do soutěže krásy?“
Přesvědčila mě, že když se přihlásím, pokryje můj registrační poplatek a oděvy.
V tu noc sem vyhrála přehlídku v plavkách a v dlouhé róbě a umístila se celkově jako druhá z řady kolem 40 kandidátek.
Ten moment změnil můj život.
Náhle jsem byla uvedena do světa soutěží krásy.
Moc lidí nemůže říct, že jejich první práce byla transsexuální královna krásy, ale já to beru.
Od patnácti do sedmnácti jsem se zapojovala od nejprestižnější soutěže krásy až po soutěž, která byla doslova na korbě náklaďáku nebo na chodníku vedle rýžového pole.
A když prší – a že na Filipínách prší hodně – organizátoři soutěží je musí přesunout do něčího domu.
Také jsem zažila dobrotu cizích lidí, především, když jsme cestovali do odlehlých provincíí Filipín.
Ale především jsem v té komunitě potkala některé z mých nejlepších přátel.
V roce 2001 mi zavolala matka, která se přestěhovala do San Francisca a řekla mi, že prošla má žádost o zelenou kartu a mohu se přestěhovat do Spojených států.
Bránila jsem se tomu.
Říkala jsem mámě, „Mami, já si to tu užívám.“
Jsem tu s přáteli, miluju cestování, svůj status královny krásy.“
Ale potom mi po dvou týdnech zavolala a řekla, „Víš o tom, že když se přestěhuješ do Spojených států mohla by sis změnit jméno a pohlaví v dokladech?“
To je vše, co jsem potřebovala slyšet.
Máma mi také řekla, ať své jméno píšu s dvěma 'E'.
Také se mnou byla, když jsem šla v Thajsku na operaci ve svých devatenácti letech.
Je zajímavé, že ve venkovských městech v Thajsku provádí jedny z nejprestižnějších, nejbezpečnějších a nejsofistikovanějších operací.
V tu dobu jste ve Spojených státech museli mít za sebou operaci, abyste si mohli změnit pohlaví v dokladech.
V roce 2001 jsem se přestěhovala do San Francisca a pamatuji si, že jsem se dívala na svůj řidičský průkaz vydaný v Kalifornii na jméno Geena s označením pohlaví 'Female'.
Byl to neuvěřitelný okamžik.
Pro některé lidi je občanský průkaz povolením řídit nebo si dát alkohol, ale pro mě to znamenalo povolení žít a cítit se důstojně.
Náhle se všechny mé obavy zmenšily.
Cítila jsem, že mohu dosáhnout svého snu a přestěhovat se do New Yorku, abych se stala modelkou.
Mnoho lidí takové štěstí nemá.
Vzpomínám na ženu jménem Ayla Nettles.
Je z New Yorku a je to mladá žena, která odvážně žila podle své pravdy, ale nenávist jí vzala život.
Pro většinu lidí z mé komunity je toto realita se kterou se během života potýkáme.
Podle statistik jsou naše sebevražedné tendence 9 krát vyšší než tomu je u zbytku populace.
20. listopadu máme celosvětovou vigilii na 'Den památky transsexuálů'.
Nyní jsem tady, protože je za námi dlouhá historie plná lidí, kteří bojovali a postavili se nespravedlnosti.
Tohle je Marsha P.
Johnsonová a Sylvia Riverová.
Dnes, v tento okamžik, se odehrává mé pravé přiznání.
Už jsem dál nemohla žít se svou pravdou jen před sebou a sama.
Chci udělat co jen mohu pro ostatní, aby mohli žít svou pravdu bez hanby a strachu.
Jsem tady, vystavená na očích, aby jednoho dne už nebyla potřeba dodržovat vigilii 20. listopadu.
Má nejvnitřnější pravda mi dovolila akceptovat samu sebe jaká jsem.
Můžete to akceptovat i vy?
Mnohokrát děkuji.
Děkuji.
Kathryn Schulzová: Geeno, mám ještě jednu krátkou otázku.
Zajímalo by mě, co vzkážeš především rodičům, ale i přátelům, rodinám, komukoli, kdo má kolem sebe dítě či dospělého, který se s obtížemi potýká nebo se necítí dobře s pohlavím, které jim je přiřazeno.
Co bys mohla říct rodině takového člověka, aby jsi jim pomohla stát se lepšími, starostlivějšími a hodnějšími členy rodiny?
Geena Rocerová: Jistě.
Zaprvé, já osobně mám štěstí.
Podpora, především od mámy a mé rodiny je v zásadě moc silná.
Pokaždé, když jsem vyučovala mladé transsexuální ženy, radila jsem jim, a když mi někdy zavolaly a řekly, že je rodiče nedokážou akceptovat, zvedla jsem telefon a zavolala mámě, kterou jsem požádala: „Mami, můžeš zavolat téhle ženě?“
A něky to pomůže, někdy ne, takže — Ale identita pohlaví je jádrem našeho bytí, že ano?
Neboli, všem nám je přiděleno při narození pohlaví, takže se snažím vést debatu na téma, že se někdy přidělené pohlaví neslučuje s lidskými pocity, že by měl být dát prostor lidem, aby identifikovali sami sebe.
A to je rozhovor, který bychom měli vést s rodiči i s kolegy.
Hnutí transsexuálů je ve svých začátcích v porovnání s hnutím homosexuálů.
Pořád musíme odvést ještě hodně práce.
Musí existovat pochopení.
Měl by existovat prostor pro zvídavost, kladení otázek.
A já doufám, že vy všichni budete mými spojenci.
KS: Díky.
To bylo hezké.
GR: Děkuji vám.
V mnoha patriarchálních a kmenových společnostech jsou otcové obvykle známí podle svých synů, ale já jsem jedním z mála otců, který je známý díky své dceři a jsem na to hrdý.
Malala začala se svým bojem za vzdělání a stála si za svými právy v roce 2007, a když bylo v roce 2011 její úsilí oceněno, dostala národní cenu míru pro mladé a stala se velmi slavnou, velmi populární mladou dívkou ve své zemi.
Předtím to byla ona má dcera, ale teď jsem já její otec.
Dámy a pánové, pokud se podíváme do historie lidstva, je příběh žen příběhem nespravedlnosti, nerovnosti, násilí a využívání.
Víte, v patriarchálních společnostech hned od začátku, když se dívka narodí, se její narození neoslavuje.
Není vítána, ani otcem ani matkou.
Sousedé přijdou a litují matku a otci nikdo negratuluje.
A matce je velmi nepříjemné, že se jí narodila holčička.
Když se jí narodí první holčička, první dcera, je smutná.
Když se jí narodí druhá dcera, je v šoku, a když čeká syna a narodí se jí třetí dcera, cítí se provinile jako zločinec.
Netrpí jen matka, ale dcera, novorozená dcera, když vyroste také trpí.
V pěti letech, kdy by měla jít do školy, zůstává doma a do školy jsou přijati její bratři.
Do 12 let má docela dobrý život Může se bavit.
Může si hrát s kamarády v ulicích a může se pohybovat po ulicích jako motýlek.
Ale když přijde do puberty, když jí je 13 let, je jí zakázáno chodit z domu bez mužského doprovodu.
Je uvězněna mezi čtyřmi stěnami svého domova.
Už není svobodným jedincem.
Stane se takzvanou ctí svého otce a svých bratrů a své rodiny, a pokud překročí řád takzvané cti může být dokonce zabita.
A je také zajímavé, že tento takzvaný řád cti neovlivňuje jen život dívky, ovlivňuje také život mužů v rodině.
Znám rodinu, kde je sedm sester a jeden bratr a ten bratr odešel do zemí Zálivu, aby vydělal na živobytí pro svých sedm sester a pro rodiče, protože si myslí, že by bylo ponižující, kdyby se jeho sedm sester něco naučilo a odešly by z domova a vydělávaly by si na živobytí.
Tak tento bratr obětuje radosti svého života a štěstí svých sester na oltář takzvané cti.
A je ještě jedno pravidlo patriarchálních společností, které se jmenuje poslušnost.
Dobrá dívka má být velmi tichá, velmi pokorná a velmi poddajná.
To jsou kritéria.
Vzorná dívka by měla být velmi tichá.
Má být potichu a má přijímat rozhodnutí svého otce a matky a rozhodnutí starších, i když se jí nelíbí.
Pokud je provdána za muže, kterého nemá ráda nebo pokud je provdána za starého muže, musí to přijmout protože nechce být označena za neposlušnou.
Pokud je provdána velmi brzo musí to přijmout.
Jinak bude nazvána neposlušnou.
A co se stane nakonec?
Slovy básnířky, vdá se, usadí se a pak porodí další syny a dcery.
A je ironií situace, že tato matka učí stejné lekce poslušnosti svou dceru a stejnou lekci cti své syny.
A tento bludný kruh jde dál a dál.
Dámy a pánové, tento nepříznivý stav milionů žen se může změnit, pokud budeme přemýšlet jinak, pokud ženy a muži budou přemýšlet jinak, pokud ženy a muži v kmenových a patriarchálních společnostech v rozvojových zemích, pokud poruší pár rodinných a společenských pravidel, pokudy zruší diskriminační zákony systémů v jejich státech, které jsou proti základním lidským právům žen.
Drazí bratři a sestry, když se Malala narodila, a poprvé, věřte mi, nemám rád novorozence, abych byl upřímný, ale když jsem šel a podíval se jí do očí, věřte mi, byl jsem extrémně poctěn.
A dlouho předtím než se narodila, jsem přemýšlel o jejím jméně, a fascinovala mě hrdinská legendární bojovnice za svobodu v Afghánistánu.
Jmenovala se Malalai z Maiwand, a já jsem pojmenoval svou dceru po ní.
Pár dní po Malalině narození, po narození mé dcery, přišel můj bratranec – a byla to náhoda – přišel ke mně domů a přinesl rodokmen, rodokmen rodiny Yousafzai, a když jsem se podíval na ten rodokmen, zachycoval 300 let našich předků.
Ale když jsem se na něj podíval, všichni byli muži, a já jsem vzal pero, nakreslil čáru od svého jména a napsal „Malala“.
A když vyrostla, když jí bylo čtyři a půl roku, vzal jsem ji do své školy.
Bude vás zajímat proč se zmiňuji o přijetí dívky do školy?
Ano, musím to zmínit.
Možná je to samozřejmé v Kanadě, v Americe, v mnoha vyspělých zemích, ale v chudých zemích, v patriarchálních společnostech, v kmenových společnostech, je to velká událost v životě dívky, Zápis do školy znamená uznání její identity a jejího jména.
Přijetí do školy znamená, že vstoupila do světa snů a aspirací, kde může zkoumat svůj potenciál pro svůj budoucí život.
Mám pět sester a žádná z nich nemohla jít do školy a udiví vás, že když jsem před dvěma týdny vyplňoval žádost o kanadské vízum, a vyplňoval jsem část o rodině, nemohl jsem si vzpomenout na příjmení některých mých sester.
A důvodem bylo, že jsem nikdy, nikdy neviděl jména mých sester napsaná na žádné listině.
Proto si cením své dcery.
Myslel jsem si, že to, co můj otec nemohl dát mým sestrám a svým dcerám musím změnit.
Ceníval jsem si inteligence a bystrosti své dcery.
Povzbuzoval jsem ji, aby se mnou seděla když mí přátele přicházeli.
Povzbuzoval jsem ji, aby se mnou chodila na různá setkání.
A všechny tyto dobré hodnoty jsem se jí snažil vštípit.
A nebyla to jen ona, jen Malala.
Předával jsem všechny tyto dobré hodnoty studentkám i studentům z mé školy.
Používal jsem vzdělávání k emancipaci.
Učil jsem své dívky, učil jsem své studentky, aby se odnaučily lekci poslušnosti.
Učil jsem své studenty, aby se odnaučili lekci takzvané pseudocti.
Drazí bratři a sestry, usilovali jsme o víc práv pro ženy a bojovali jsme za to, aby bylo víc, víc a víc prostoru pro ženy ve společnosti.
Ale narazili jsme na nový fenomén.
Byl smrtelný pro lidská práva a zvláště pro ženská práva.
Jmenoval se talibanizace.
Znamená to úplné popření ženského podílu na všech politických, ekonomických a sociálních činnostech.
Stovky škol byly ztraceny.
Dívkám bylo zakázáno chodit do školy.
Ženy byly nuceny nosit závoje a bylo jim zabráněno chodit na trhy.
Hudebníci byli umlčeni, dívky byly bičovány a zpěváci byli zabiti.
Miliony trpěly, ale jen málo promluvilo a to byla ta nejděsivější věc, když máte kolem sebe takové lidi, kteří zabíjejí a bičují a hlásíte se o svá práva.
Je to opravdu ta nejděsivější věc.
V 10 letech si Malala stála za svým právem na vzdělání.
Psala deník pro blog BBC, dělala dobrovolnici pro dokumentaristy z New York Times a mluvila při každé příležitosti, kdy mohla.
A její hlas byl tím nejsilnějším hlasem.
Zesiloval po celém světě.
A to byl důvod, proč Taliban nemohl tolerovat její kampaň a 9. října 2012 byla postřelena do hlavy z bezprostřední blízkosti.
Byl to den zkázy pro mou rodinu a pro mě.
Svět se změnil na velkou černou díru.
Když byla má dcera na hranici života a smrti, zašeptal jsem své manželce do ucha „Měl bych mít vinu na tom, co se stalo mé dceři a tvé dceři?“
A ona mi odpověděla „Prosím neobviňuj se.
Postavil ses za správnou věc.
Dal jsi svůj život v sázku pro pravdu pro mír a pro vzdělávání a tvá dcera se tebou inspirovala a přidala se k tobě.
Oba jste byli na správné cestě a Bůh ji ochrání.“
Těchto pár slov pro mě znamenalo hodně a už jsem se na tuto otázku znova nezeptal.
Když byla Malala v nemocnici a měla velké bolesti a hodně ji bolela hlava, protože její obličejový nerv byl poškozen, vídával jsem temný stín rozšiřovat se na tváři své ženy.
Ale má dcera si nikdy nestěžovala.
Říkávala nám „Je mi dobře s mým křivým úsměvem a s necitlivostí v obličeji.
Budu v pořádku.
Prosím nedělejte si starosti.“
Byla pro nás útěchou a uklidňovala nás.
Drazí bratři a sestry, naučili jsme se od ní, jak být nezlomní v nejtěžších časech a jsem rád, že vám mohu sdělit, že, i když je ikonou práv dětí a žen, je jako každá jiná šestnáctiletá dívka.
Brečí, když nemá hotový domácí úkol.
Hádá se se svými bratry a jsem kvůli tomu velmi šťastný.
Lidé se mě ptají co je tak zvláštního na mém mentorství, že to učinilo Malalu tak smělou a tak odvážnou a tak hlasitou a vyrovnanou?
Říkám jim, neptejte se mě na to, co jsem udělal.
Zeptejte se mě na to, co jsem neudělal.
Nepřistřihoval jsem jí křídla, a to je všechno.
Velmi vám děkuji.
Děkuji.
Velmi vám děkuji.
Děkuji.
Před 18 lety jsem podstoupila operaci mozku a od té doby se stal výzkum mozku mou osobní vášní, ačkoli jsem vlastně povoláním inženýrka.
Na začátek uvedu, že jsem se nedávno stala členkou týmu Google Moonshot, kde mám na starosti oddělení zabývající se zdokonalováním displejů.
Výzkum mozku, o němž budu mluvit dnes, je práce, které jsem se věnovala, než jsem začala pracovat pro Google a s Googlem nesouvisela.
A teď k věci.
S podstoupením operace mozku je spojené určité stigma: jste stále chytří, nebo ne?
A pokud ne, dá se s tím něco dělat?
Po té operaci mi část mozku chyběla a musela jsem se s tím vypořádat.
To, o co jsem přišla, nebyla šedá kůra, ale taková ta rosolovitá hmota uprostřed, která vyrábí klíčové hormony a neurotransmitery.
Ihned po operaci jsem se musela rozhodnout, jaké dávky více než tuctu různých silných látek musím každý den brát, protože pokud bych nic nebrala zemřela bych během pár hodin.
Abych přežila, musím se již 18 let každý den rozhodnout, jakou kombinaci těch chemikálií si vezmu, abych přežila.
Párkrát to bylo jen o vlásek.
Naštěstí jsem v srdci experimentátorka a rozhodla jsem se, že budu experimentovat a pokusím se najít vhodnější poměr jednotlivých látek, protože pro mou situaci neexistuje žádný jasný návod.
Začala jsem zkoušet různé směsi a byla jsem šokována tím, že i nepatrné změny v dávkách dokáží dramaticky změnit mé vnímání sebe samé, pocit mého já, mé myšlení a chování k ostatním.
Jeden zvláště dramatický případ: po pár měsíců jsem zkoušela dávky a látky typické pro muže ve věku kolem 20 let a byla jsem velmi překvapena, jak se změnily mé myšlenky.V jednom kuse jsem byla naštvaná, nepřetržitě jsem myslela na sex a považovala jsem se za nejchytřejší na celém světě asamozřejmě za ta léta jsem se setkala se spoustou mužů tohoto typu nebo spíše s trochu mírnější verzí.
Já jsem byla trochu extrém..
Překvapivé pro mě však bylo – já jsem se nesnažila být arogantní.
Ve skutečnosti jsem se snažila – tedy s malou mírou nejistoty – vyřešit problém, který byl přede mnou, ale tímto způsobem se to nepodařilo.
Vymklo se mi to z rukou..
Změnila jsem si tedy dávky.
Ale tato zkušenost mi pomohla víc chápat muže a to, čím si procházejí a od té doby s nimi vycházím mnohem lépe.
O co jsem se snažila při ladění dávek těchto hormonů neurotransmiterů a dalších látek byla snaha získat zpět svou inteligenci po té nemoci a operaci, kreativní myšlení, proud myšlenek.
Já většinou myslím pomocí vizuálních představ, to se pro mě tedy stalo klíčovým měřítkem – jak získat zpět tyto mentální obrazy které používám, chcete-li, k rychlému návrhu řešení problémů, mé nápady, mentální přehrávání různých scénářů.
Tento způsob myšlení není novinkou.
Filozofové jako Hume, Descartes a Hobbes to viděli podobně.
Měli za to, že vizuální představy a nápady jsou vlastně to samé.
Je dnes spousta lidí, co to popírají, existuje spousta diskuzí o tom, jak mysl funguje, ale pro mě je to prosté.
Přestavy mají pro většinu z nás hlavní roli při vynalézavém a kreativním myšlení.
Takže jsem se po několika letech vyladila a jsem schopna si představit opravdu živé a sofistikované mentální obrazy včetně racionální kostry, která je drží pohromadě.
A tak v součastnosti pracuji na tom, jak dostat tyto představy z mé mysli rychleji na obrazovku počítače.
Dokážete si představit, že by třeba filmovému režisérovi ke ztvárnění jeho vize stačila pouze jeho představivost?
Nebo hudebníka schopného dostat hudbu ze své hlavy přímo?
To kreativním lidem otevírá neuvěřitelné možnosti jak s ostatními sdílet nápady rychlostí světla.
A pravdou je, že jediné, co zbývá zdokonalit, aby bylo možné toto uskutečnit, je jen zlepšit rozlišení přístrojů na scanování mozku.
Dovolte mi, abych vám ukázala, proč si myslím, že se k tomuto cíli blížíme – podělím se s vámi o nedávné pokusy dvou vrcholových týmů v oblasti neurologie.
Oba používají technologii fMRI – technologie zobrazování pomocí funkční magnetické rezonance-- pro zobrazení mozku a zde vidíte sadu snímků mozku pořízenou Giorgio Ganisem a jeho kolegy na Harvardu.
Levý sloupec ukazuje snímky mozku člověka, co pozoruje obrázek. v prostředním sloupci jsou snímky mozku toho stejného člověka, který si ten samý obrázek zpětně představuje A pravý sloupec vznikl srovnáním prostředního a levého sloupce a ukazuje, že rozdíl je téměř nulový.
Pokus byl proveden na spoustě lidí s množstvím obrázků a vždy s podobným výsledkem.
Rozdíl mezi pozorováním obrázku a představou, že ho pozorujeme, není skoro žádný.
Dále mi dovolte podělit se o další experiment, tentokrát z laboratoře Jacka Gallanta v Cal Berkeley.
Tam byli schopni přeložit mozkové vlny do rozpoznatelných obrázků.
Trochu to přiblížím.
Při tomto experimentu lidé pozorovali stovky hodin videí na YouTube, zatímco byly jejich mozky snímány, aby se vytvořila velká knihovna reakcí mozku na různé scény.
Poté byl přehrán nový film, s novými lidmi a novými zvířaty a vznikla sada nových snímků.
Počítač analyzoval tento nový scan mozku pokusné osoby a pokusil se zpětně zkonstruovat, jak vypadalo video, na něž se osoba dívala. na pravé straně vidíte odhad počítače a na levé straně skutečné video.
Tohle je prostě bomba.
Jsme tak blízko cíli.
Jediné co potřebujeme, je zlepšit rozlišení.
A nyní si vzpomeňte, že když vidíte obrázek a když si ten samý obrázek představíte, aktivita mozku je stejná.
Tyto snímky vznikly na systémech s nejvyšším možným rozlišením jaké je dnes dostupné, a toto rozlišení se v posledních pár letech zlepšilo přibližně tisíckrát.
Je ale potřeba dosáhnout dalšího tisícinásobného zlepšení rozlišení pro získání kvalitnějších výsledků.
Jak to dokážeme?
Existuje spousta možných přístupů.
Jedním z nich je navrtat lebku a vložit dovnitř elektrody.
K tomu se nepřikláním.
Existuje spousta nově navrhovaných zobrazovacích technik, dokonce pár mých vlastních, ale vzhledem k nedávným úspěchům s MRI se nejprve musíme zeptat: je to konečná téhle technologie?
Všeobecně se má za to, že abychom dosáhli vyššího rozlišení, je potřeba větších magnetů, ale v tomto případě větší magnety nabízeji pouze dílčí zlepšení rozlišení, ne to tisícinásobné, které potřebujeme.
Zde mám jeden návrh: namísto větších magnetů vyrobme lepší magnety.
V oblasti nanotechnologií došlo k pár technologickým průlomům týkajících se magnetických struktur, díky nimž bylo možno vytvořit zcela nový typ magnetů pomocí kterých jsme již schopni vystavit mozek magnetickému poli s velmi jemnými detaily.
Ty pak umožňují vytvořit interferenční obrazce podobné hologramu a získat tak přesnou kontrolu nad spoustou vzorů, jak vidíte zde, pomocí posouvání.
Lehkou změnou experimentálního uspořádání jsme schopni vytvořit mnohem komplikovanější struktury, trochu jako při tvorbě spirografu.
A proč je to podstatné?
V uplynulých letech bylo v oblasti vývoje MRI věnováno mnoho úsilí vytváření opravdu velkých, opravdu obrovských magnetů, že?
A přitom většina nedávných zdokonalení rozlišení byla založena na nesmírně sofistikovaných metodách kódování a dekódování ve vysílačích a přijímačích rádiového FM signálu, které jsou součástí MRI přístrojů.
Zkusme též kromě toho FM kódování navíc místo homogenního magnetického pole použít magnetické pole strukturované, s jemnými vzory.
Zkombinujme magnetické vzorce se vzorci v F.M. radiových frekvencích.
To může masivně zvýšit množství informace, kterou můžeme získat z jediného snímaní.
A konečně, k tomu všemu ještě můžeme přidat naše průběžně se rozrůstající znalosti o paměti a struktuře mozku, čímž bychom mohli získat to tisícinásobné zlepšení rozlišení, které potřebujeme.
A další věc je, že bychom pomocí fMRI měli být schopni měřit nejen tok okysličené krve, ale i hormony a neurotransmitery, o kterých jsem mluvila a možná dokonce přímo nervovou aktivitu, což je jakýsi svatý grál.
Budeme moci vysypat své myšlenky přímo do digitální podoby.
Dokážete si představit, jaké by to bylo, přeskočit jazyk coby prostředek komunikace a komunikovat s někým přímo, jen pomocí myšlenek?
Čeho všeho bychom potom byli schopni?
A jak bychom se naučili se vypořádat s nefiltrovaným lidským uvažování?
A vám připadá, že Internet byl velká revoluce!
Toto jsou velké otázky.
Bylo by to neodolatelným nástrojem ke zdokonalení našich mentálních a komunikačních dovedností.
Tato stejná technologie se také může osvědčit v boji s Alzheimerem a podobnými chorobami.
Sotva máme jinou možnost než tuto vizi realizovat Řekněte rok – stane se to za pět let?
Nebo za patnáct?
Je těžké si představit, že to potrvá déle.
Musíme společně zjistit, jak tento krok provést.
Děkuji Vám.
Dnes večer vám budu povídat o vycházení ze skříní, a to ne v tradičním slova smyslu, ne pouze o skříních homosexuality.
Myslím si, že všichni máme skříně.
Vaše skříň může být poprvé někomu povědět, že ji milujete, nebo někomu říct, že jste těhotná, nebo někomu říct, že máte rakovinu, nebo jakákoliv jiná těžká konverzace, kterou musíme vést během našich životů.
Skříň je pouze těžkou konverzací a přestože naše témata se mohou ohromně lišit, zkušenost pobytu a vyjití ze skříně je univerzální.
Je to strašidelné, nenávidíme to, ale je to nutné.
Před pár lety jsem pracovala v South Side Walnut Cafe, tamní městské restauraci, a během té doby jsem si procházela fázemi militantní lesby: Neholila jsem si podpaží, citovala jsem písničky Ani DiFranco jako evangelium.
V závislosti na vyboulení mých maskáčových kraťasů a oholenosti hlavy, mi byla často pokládána otázka, většinou malými dětmi.
„Ehm, jsi kluk nebo holka?“
U stolu nastalo trapné ticho.
Zatnula jsem zuby, překapávací konvici držela trochu intenzivněji, táta rozpačitě listoval novinami a matka toho dítěte po něm přísně koukala.
Ale já jsem mlčela. zatímco to ve mně vřelo.
A tak jsem se dostala do fáze, kdy jsem byla připravena bojovat pokaždé, co jsem přišla ke stolu, kde sedělo tří až desetileté dítě.
A to je hrozný pocit.
Takže jsem si slíbila, že příště už něco řeknu.
Dám se do té těžké konverzace.
Takže během několika týdnů se to stalo znovu.
„Jsi kluk nebo holka?“
Nastalo již dobře známé ticho, ale tentokrát jsem byla připravená a chystala jsem se probrat veškerá ženská studia přesně na místě.
Uměla jsem citovat Betty Friedan.
Uměla jsem citovat Glorii Streinem Znala jsem něco z knížky Vagina Monology.
Takže jsem se zhluboka nadechla a podívala se dolů kde mi pohled opětovala čtyřletá holčička v růžových šatech.
Nebyla to výzva k feministickému duelu, jen dítě s otázkou: „Jsi kluk nebo holka?“
Takže jsem se zhluboka nadechla, dřepla si vedle ní a řekla: „Hele, já vím, že je to trochu matoucí.
Mám krátké vlasy, stejně jako kluk a chlapecké oblečení, ale jsem holka.
Víš, občas ráda nosíš růžové šatičky, a někdy máš radši pohodlné pyžamo.
Já jsem holka, co má radši to pyžamo.
To dítě na mě vážně zíralo a bez zaváhání řeklo: „Moje oblíbené pyžamo je fialové s rybama, mohla bych dostat palačinku, prosím?“
A to bylo vše.
Jen „Oh, fajn.
Jsi holka.
A co ta palačinka?“
Byla to ta nejjednodušší těžká konverzace, kterou jsem kdy zažila.
Proč?
Protože Palačinková holka a já, jsme k sobě byly upřímné.
Stejně jako mnoho z nás, jsem žila v několika skříních, nejčastěji mé zdi byly duhové.
Ale uvnitř, ve tmě, nemůžete říct, jako barvu mají.
Jen víte, jaký máte pocit, když žijete v šatníku.
Takže vážně, můj šatník se neliší od vašeho, nebo vašeho, nebo vašeho.
Jasně, mohla bych vám říct 100 důvodů proč vyjít z mého šatníku bylo těžší než vyjít z vašeho.
Ale jde o to, že „těžké“ není relativní.
Těžké je těžké.
Kdo by mohl říct, že vysvětlování někomu, že jste právě vyhlásil bankrot je těžší než říci někomu, že jste mu byl nevěrný?
Kdo mi může říci, že jeho přiznání je těžší než říci pětiletému dítěti, že se rozvádíte?
Neexistuje težší, jen těžké.
Potřebujeme přestat porovnávat naše „těžké“ s těžkým někoho jiného, kvůli tomu abychom se cítili líp nebo hůř ohledně našich skříní a přijmout fakt, že pro každého je něco těžké.
V nějaké fázi našich životů všichni žijeme v šatnících, a možná se v nich cítíme bezpečně, nebo alespoň bezpečněji, než venku, Ale jsem tu, abych vám řekla, že nezáleží na tom, z čeho jsou vaše stěny vyrobeny, šatník není dobré místo k žití.
Díky.
Představte si sebe před 20 lety.
Já jsem nosila culík, šaty bez ramínek a boty na vysokém podpatku.
Nebyla jsem militantní lesba připravená bojovat s jakýmkoli čtyřletým dítětem, které přišlo do kavárny.
Byla jsem zamrzlá strachem, skrčená v rohu mého černočerného šatníku.
Svírala jsem svůj homosexuální granát, a byť i pohnout jediným svalem byla to nejstrašidelnější, co jsem kdy udělala.
Moje rodina, přátelé, úplní cizinci..
Strávila jsem celý život tím, že jsem se je snažila nezmást.
A najednou jsem obracela svět vzhůru nohama, naschvál.
Spalovala jsem stránky scénářů, podle kterých jsme se všichni tak dlouho chovali, protože pokud nezahodíte ten granát, zabije vás.
Jeden nejnezapomenutějších hodů granátem byl na svatbě mé sestry.
To bylo poprvé, co mnoho přítomných vědělo, že jsem lesba, takže jsem při plnění družičkovských povinností v černých šatech a podpatcích, obcházela stoly a konečně skončila u známých mých rodičů, tedy u lidí, kteří mě znali 5 let.
Po úvodním rozhovoru jedna z žen zakřičela „Miluji Nathana Lane!“
Čímž začala bitva o soucit s homosexuály.
„Ash, už jsi někdy byla v Castru?“
„No, ano, máme přátele v San Francisku.“
„No, my jsme tam nikdy nebyli, ale slyšela jsem, že je to tam úžasné.“
„Ash, znáš mého kadeřníka Antonia?
Je výborný a nikdy nemluvil o přítelkyni“ „Ash, co je tvůj oblíbený seriál?
Náš oblíbený seriál?
Will &amp; Grace.
A víš, koho máme nejradši?
Jacka.
Jack je náš oblíbený.“
A pak jedna žena v rozpacích chtěla tak zoufale ukázat svou podporu a dát mi najevo, že je na mé straně, že nakonec vyhrkla: „No, můj manžel někdy nosí růžové košile.“
V tom okamžiku jsem měla možnost volby, stejně jako většina vrhačů granátů.
Mohla jsem jít zpátky ke své přítelkyni a homo-milujícímu stolu a zesměšnit jejich odpovědi.
Trestat jejich nesvětovost a neschopnost změnit názor na politicky korektní, nebo jsem se do nich mohla vcítit a uvědomit si, že to je možná jedna z nějtěžších věcí, co kdy udělali.
Začít a vést tu koverzaci, pro ně znamenalo opustit skříně.
Jasně, nebylo těžké určit oblast, ve které se cítili slabě.
Těžší je zjistit kde jsou, a vzít na vědomí fakt, že se snažili.
A co víc můžete od někoho žádat, než snahu?
Když k někomu budete upřímní, musíte být připraveni na opětovanou upřímnost.
Takhle těžké konverzace stále nejsou mojí silnou stránkou, zeptejte se kohokoliv, s kým jsem chodila.
Ale stále se zlepšuji a následuji něco, čemu ráda říkám tři principy Palačinkové holky.
Na toto se prosím dívejte z homosexuálova pohledu, ale uvědomte si, že úsilí vynaložené na jakékoli přiznání je v podstatě stejné.
Číslo jedna: Buďte opravdoví Sundejte brnění, buďte sami sebou.
To dítě v kavárně žádnou zbroj nemělo, ale i tak jsem byla připravena k boji.
Pokud chcete, aby k vám byl někdo upřímný, dejte jim najevo, že i vy krvácíte.
Číslo dvě: buďte přímí, prostě to řekněte, strhněte tu náplast.
Jestli víte, že jste homosexuál, prostě to řekněte.
Pokud řeknete rodičům, že jste možná gay, budou doufat, že se to změní.
Nedávejte jim ten pocit falešné naděje.
A číslo tři, to je nejdůležitějšíNeomlouvejte se.
Mluvíte pravdu.
Za to se nikdy neomlouvejte.
Možná cestou zraníte pár lidí, takže samozřejmě, omluvte se za to, co jste napáchali, ale nikdy se neomlouvejte za to, kým jste.
Jo, někoho tím možná zklamete,
ale to je jejich věc, ne vaše.
To jsou jejich očekávání o tom, kdo jste, ne vaše.
To je jejich příběh, ne váš.
Jediný příběh, na kterém záleží, je ten, který chcete napsat.
Takže až si příště uvědomíte, že jste v černočerném šatníku a svíráte granát, uvědomte si, že jsme si tím prošli všichni.
Možná si myslíte, že v tom jste sami, ale nejste.
A všichni víme, jak je to těžké, ale potřebujeme vás tady venku.
Nezáleží na tom, jaké jsou stěny v tvém šatníku protože vám garantuji, že jsou tu i jiní lidé, nakukující skrz klíčové dírky skříní, hledající další statečnou duši, která by otevřela dveře, tak buďte tím člověkem a ukažte, že svět je větší než naše skříň a že skříň není místo, kde se dá opravdu žít.
Děkuji, Bouldere.
Užijte si večer.
Inteligence – co to vlastně je?
Když se podíváme, jak bylo na inteligenci nahlíženo v minulosti, významným příkladem je citát Edsgera Dijkstry: „Otázka, zda stroje mohou myslet, je asi tak stejně zajímavá jako otázka, zda ponorky můžou plavat.“
Když Edsger Dijkstra toto psal, zamýšlel to jako kritiku raných průkopníků počítačové vědy, např. Alana Turinga.
Nicméně, pokud se ohlédnete a zamyslíte se nad nejvýznamnějšími inovacemi, které nám umožnily postavit stroje, které plavou, a stroje, které létají, zjistíte, že pouze díky porozumnění fyzikálnímu mechanismu plavání a letu jsme je byli schopni sestrojit.
A tak jsem se před několika lety vydal na cestu za porozuměním základnímu fyzikálnímu mechanismu, na němž je založená inteligence.
Zkusme se na celou věc nejdřív podívat z odstupu.
Začněme myšlenkovým experimentem.
Představte si, že jste mimozemšťani, kteří netuší zhola nic o pozemské biologii či neurovědách nebo inteligenci, ale máte výborný dalekohled, kterým můžete Zemi pozorovat, a máme také velmi dlouhé životy, takže jste schopni Zemi pozorovat v průběhu milionů, dokonce miliard let.
A všimnete si velmi zvláštního jevu.
Všimnete si, že jak ubíhá jedno tisíciletí za druhým, Země je průběžně bombardována asteroidy, avšak od určitého okamžiku odpovídajícího přibližně současnosti jsou asteroidy, které se pohybují po dráze, která by je nakonec dovedla ke srážce se Zemí záhadně odkloněny nebo explodují dřív, než se se Zemí skutečně srazí.
Nám, pozemšťanům, je samozřejmě jasné, že to je důsledek naší snahy se zachránit.
Snažíme se zabránit dopadu.
Ale pokud jste mimozemšťani, kteří nic z toho netuší a nemají o existenci inteligence na Zemi představu, budete nuceni sestavit fyzikální teorii vysvětlující proč asteroidy potenciálně schopné zničit povrch planety Země se k tomu od určitého momentu záhadně nedostanou.
No a já tvrdím, že to je stejné jako porozumění fyzikální podstatě inteligence.
Před několika lety jsem se tedy pustil do zkoumání různých náznaků vyskytujících se napříč vědou, napříč mnoha disciplínami, které podle mě ukazovaly na existenci jediného společného mechanismu, na němž je inteligence založená.
Například v kosmologii existuje řada důkazů, že náš vesmír je velmi jemně vyladěn tak, aby poskytoval podmínky vhodné pro vývoj inteligence, a především pro vznik vesmírných stavů, které maximalizují množství možných budoucností.
Při hraní hry, například Go – všichni si pamatují ten moment v roce 1997 kdy počítač Deep Blue firmy IBM porazil Garryho Kasparova v šachách – méně lidí si uvědomuje, že zhruba v posledních 10 letech i hra Go (z určitého hlediska mnohem náročnější hra, neboť má mnohem vyšší „větvící faktor“) začala podléhat hráčům počítačových her, a to ze stejného důvodu: algoritmy, s nimiž jsou počítače pří hraní Go nejúspěšnější jsou založeny na snaze maximalizovat množství možných tahů v budoucím vývoji partie.
A konečně, na poli programování pohybu robotů se v nedávné době objevila řada přístupů snažících se využít schopnosti robota maximalizovat budoucí volnost pohybu k tomu, aby splnil náročné úkoly.
A tak když jsem si dal tohle všechno dohromady, začal jsem se před několika lety ptát: existuje za inteligencí nějaký skrytý mechanismus který je pro všechny uvedené příklady společný?
Lze inteligenci popsat rovnicí?
Jsem přesvědčen, že odpověď zní „Ano“.
To, co nyní vidíte, je ten nejbližší ekvivalent E = mc² pro inteligenci, se kterou jsem se kdy setkal.
Takže co můžete vidět, je vyjádření vztahu mezi inteligencí, která působí jako síla F tak, aby maximalizovala množství budoucích možností.
Působí, aby maximalizovala budoucí svobodu akce, drží možnosti otevřené s pevností T s rozmanitostí možných budoucností S, až do časového horizontu tau.
Stručně řečeno, inteligence se nerada ocitá v pasti.
Inteligence se snaží maximalizovat svou budoucí svobodu volby a nechávat možnosti otevřené.
Ale teď, když máme tuto rovnici, je přirozené se zeptat, co se s ní dá všechno dělat?
Jak moc je schopná dělat předpovědi?
Lze z ní odvodit inteligenci lidské úrovně?
Nebo umělou inteligenci?
Ukážu vám jedno video, které demonstruje některé z úžasných aplikací této jediné rovnice.
Vypravěč: Nedávný kosmologický výzkum naznačil, že vesmíry produkující během svého trvání více neuspořádanosti, či entropie, by měli mít vhodnější podmínky pro existenci inteligentních bytostí, jako jsme my sami.
Ale co když je toto vratké kosmologické spojení mezi entropií a inteligencí projevem hlubší souvislosti?
Co když inteligentní chování nejen koreluje s dlouhodobým zvyšováním entropie, ale je jeho přímým následkem?
Abychom našli odpověď, vyvinuli jsme software nazvaný Entropica, navržený tak, aby z dlouhodobého hlediska maximalizoval entropii libovolného systému, ve kterém se ocitne.
Co je fascinující, Entropica zvládla projít četnými testy zvířecí inteligence, hrát lidské hry, a dokonce vydělat peníze na finančních burzách a to bez konkrétních instrukcí, co má dělat.
Zde je pár ukázek Entropicy v akci.
Podobně jako člověk dokáže stát vzpřímeně, Entropica zde s pomocí vozíku automaticky vyvažuje tyč.
Toto chování je pozoruhodné proto, že jsme Entropice nezadali žádný cíl.
Ona sama se rozhodla, že bude tyč vyvažovat.
Tato její schopnost bude mít jistě aplikace v oblasti humanoidní robotiky a v oblasti „lidem asistujících technologií“.
Podobně jako některá zvířata umí používat předměty ve svém okolí jako nástroje, aby dosáhla do jinak nepřístupných míst.
Zde vidíme Entropicu, opět z jejího vlastního popudu, jak pohne velkým kotoučem reprezentujícím zvíře tak, aby se malý kotouč reprezentující nástroj dostal do špatně přístupného prostoru kde se nachází třetí kotouč, a uvolnit tento třetí kotouč z jeho původně fixní pozice Tato schopnost používat nástroje bude mít aplikace v „chytrém vyrábění“ a v zemědělství.
Navíc, stejně jako některá jiná zvířata jsou schopna spolupracovat taháním za opačné konce lana ve stejný okamžik tak, aby se dostala k jídlu, zde vidíme, že Entropica je schopna splnit modelovou verzi takového úkolu.
Tato kooperativní schopnost bude mít zajímavé důsledky v ekonomickém plánování a v řadě dalších oborů.
Entropica je široce použitelná v mnoha oblastech.
Zde vidíme, jak úspěšně hraje hru „Pong“ sama proti sobě, což ilustruje její potenciál pro počítačové hry.
Tady zas Entropica navazuje spojení v sociální síti, kde spolu přátelé neustále ztrácejí kontakt, a daří se jí držet síť propojenou.
Tato schopnost se může uplatnit ve zdravotnictví, energetice a inteligenci.
V tomto příkladu Entropica naviguje flotilu lodí, a přitom se jí daří objevit panamský kanál a tím rozšířit svůj dosah z Atlantiku do Pacifiku.
To ukazuje, že Entropica může najít široké využití při řešení problémů v autonomní obrany, logistiky a dopravy.
A konečně zde Entropicu vidíme samovolně uplatňovat strategii „nakup levně, prodej draho“ na simulované burze, přičemž exponenciálně zvyšuje svůj majetek.
Tato schopnost risk managementu bude mít mnoho aplikací ve finančnictví a pojišťovnictví.
Alex Wissner-Gross: To, co jste právě viděli znamená, že mnoho vzorců chování charakteristických pro lidskou inteligenci, jako je používání nástrojů nebo vzpřímená chůze či schopnost spolupráce plynou z jediné rovnice, která systém vede k maximalizaci jeho svobody volby v budoucnosti.
To je přitom nesmírně ironické.
Vrátíme-li se k počátku používání slova robot, ke hře „R.U.R.“, již tehdy existovala představa, že vyvineme-li umělou inteligenci, bude následovat jakási „vzpoura strojů“.
Stroje proti nám povstanou.
Jedním z důležitých důsledků této práce je, že po celá tato desetiletí byla tato představa vzpoury strojů celá naruby.
Není to tak, že stroje napřed získají inteligenci, potom se stanou megalomaniaky a pokusí se získat světovládu.
Právě naopak – snaha převzít kontrolu nad svou budoucností je fundamentálnější princip než inteligence samotná.
Inteligence jako taková je možná ve skutečnosti průvodním jevem této snahy uchopit moc, a ne naopak.
Dalším důležitým důsledkem je schopnost usilovat o dosažení cílů.
Často se mě lidé ptají: kde se tato schopnost z této koncepce vezme?
A odpověď zní, že schopnost usilovat o cíle z ní přímo vyplývá v následujícím smyslu: někdy se vydáte tunelem – „bottleneckem“ v prostoru vašich možných drah – abyste měli možnost dosáhnout řady různorodých cílů později, až jím projedete na druhou stranu; nebo třeba když investujete do svého finančního zabezpečení, přičemž krátkodobě snížíte svou likviditu, abyste zvýšili svůj majetek z dlouhodobého hlediska, schopnost dosahovat cílů je přímým důsledkem obecné snahy maximalizovat budoucí svobodu volby.
Na závěr zmíním Richarda Feynmana, slavného fyzika, který napsal, že kdyby lidská civilizace byla zničena a našim potomkům by bylo možné předat jeden jediný poznatek, který by jim měl pomoci civilizaci znovu vybudovat, zvolil by skutečnost, že veškerá hmota okolo nás je tvořená maličkými částečkami, které se přitahují, jsou-li daleko od sebe, avšak které se odpuzují, jsou-li blízko.
Mým ekvivalentem takového poznatku, který bych chtěl předat našim potomkům, abych jim pomohl vybudovat umělou inteligenci, nebo abych jim pomohl porozumět té lidské, je následující: Na inteligenci je třeba pohlížet jako na fyzikální proces, který usiluje o maximalizaci svobody volby v budoucnosti a který se vyhýbá omezování této svobody.
Děkuji za pozornost.
