Astăzi vă voi vorbi despre ultimii 30 de ani din istoria arhitecturii.
Destul de mult de acoperit în doar 18 minute.
E un subiect complex, așa că vom începe cu o locație pe măsură: New Jersey.
Eu sunt din Jersey, iar acum 30 de ani, când aveam șase ani, locuiam în casa părinților într-un oraș numit Livingston, și aici era dormitorul meu din copilărie.
Pe colț, chiar lângă dormitorul meu, se găsea baia, pe care o împărțeam cu sora mea.
Iar între dormitor și baie se găsea un balcon cu vedere spre sufragerie.
Aceasta era camera unde toată lumea se aduna să se uite la televizor, așa că de fiecare dată când mergeam din dormitorul meu la baie, toată lumea mă putea vedea, și oricând făceam duș și mă întorceam acoperit doar de un prosop, toată lumea mă putea vedea.
Iată cum arătam pe atunci.
Eram ciudat, nesigur și mă uram pentru asta.
Uram acel drum, uram acel balcon, uram acea cameră, și uram acea casă.
Iar asta e arhitectura.
Gata.
Acea senzație, acele emoții pe care le trăisem, constituie adevărata putere a arhitecturii, fiindca arhitectura nu se rezumă doar la matematică și zonificare, ci se referă la acele legături emoționale profunde pe care le formăm cu spațiile în care locuim.
Nu e deloc surprinzător că simțim astfel, deoarece potrivit EPA, americanii petrec aproape 90% din timp în spațiile închise.
Adică 90% din timp suntem înconjurați de arhitectură.
Asta înseamnă foarte mult.
Înseamnă totodată că arhitectura ne influențează fără ca măcar să realizăm.
Lucru ce ne face ușor creduli și foarte previzibili.
Înseamnă că atunci când vă arăt o clădire ca aceasta, știu deja la ce vă gândiți: vă gândiți la „putere", „stabilitate" și „democrație".
Probabil sunteți influențați de faptul că se bazează pe o clădire construită de către greci acum 2,500 de ani.
Nu e decât un truc.
E doar un imbold folosit de arhitecți pentru a vă încuraja să dezvoltați o legătură emoțională cu formele în care ne construim clădirile.
E o legătură emoțională previzibilă, și totodată un truc de care ne-am folosit timp îndelungat.
L-am folosit acum 200 de ani pentru a construi bănci.
L-am folosit în secolul XIX la construcția muzeelor de artă.
Și în America secolului douăzeci, pentru a construi case.
Priviți doar acești mici soldați stabili înfruntând oceanul și opunându-se elementelor naturii.
Iar asta e foarte folositor, deoarece să construiești e un lucru terifiant.
Este costisitor, foarte complex și cere mult timp.
Iar cei care se ocupă cu asta -- proiectanții și guvernele -- se tem de inovație, și preferă să se folosească de modele la care știu că veți reacționa.
Astfel ajungem să avem clădiri precum aceasta.
E o clădire destul de frumoasă.
Este Biblioteca Publică din Livingston, ce a fost finalizată în orașul meu natal în 2004, și, vedeți, are o cupolă, această construcție circulară, cărămidă roșie și aceste coloane, aproape că puteți ghici ce dorește să transmită Livingston cu acest edificiu: copii, valoare a proprietății și istorie.
Însă nu are multe în comun cu rolul unei biblioteci în ziua de azi.
În același an, în 2004, în partea opusă a țării, o altă bibliotecă a fost construită, ce arată așa.
Se află în Seattle.
Biblioteca se dedică modului în care consumăm presa în era digitală.
E un nou tip de atracție publică a orașului, un loc de întâlnire, lectură și informare.
Așadar cum se poate ca în același an și în aceeași țară, două clădiri, ambele purtând numele de biblioteci, să arate complet diferit?
Răspunsul e că arhitectura funcționează după principiul unei pendule.
Pe de-o parte se află inovația, iar arhitecții se află constant în căutarea de noi tehnologii, tipologii sau soluții pentru felul în care trăim astăzi.
Și persistăm atât de mult până când reușim să vă îndepărtăm întru-totul.
Suntem îmbrăcați în negru, devenim depresivi, voi ne credeți adorabili, însă suntem goi pe dinăuntru fiindcă nu avem de ales.
Trebuie să ne sacrificăm pentru a reinventa simbolurile pe care le iubiți atât de mult.
Așadar o facem, voi sunteți mulțumiți, noi ne simțim cumpărați ușor, așa că începem iar să experimentăm oscilând pendula înainte și înapoi în mod repetat, ceea ce am și făcut în ultimii 300 de ani, dar mai ales în ultimii 30.
Așadar, acum 30 de ani abia ce lăsam în urmă anii '70.
Arhitecții erau pe atunci ocupați experimentând cu ceva numit Brutalism.
Totul se rezuma la beton.
Deja vă puteți închipui.
Ferestre mici, dimensiuni dezumanizante.
Lucruri foarte dure.
Cu cât ne apropiem de anii '80, începem să refolosim aceste simboluri.
Astfel pendula oscilează în direcția opusă.
Lucrăm din nou cu formele pe care știm că le iubiți și le readaptam.
Adăugăm neon, adăugăm culori pastel și folosim materiale noi.
Toată lumea e încântată.
Iar noi nu ne oprim doar aici.
Dulapurile în stil Chippendale, le-am transformat în zgârie-nori, iar zgârie-norii devin castele medievale fabricate din sticlă.
Formele au devenit voluminoase, îndrăznețe și colorate.
Piticii deveniseră coloane.
Lebedele ajunseseră de dimensiunea clădirilor.
Era o adevărată nebunie.
Dar erau totuși anii '80, deci era permis.
Mergeam cu toții la mall, și ne mutam în suburbii, iar în aceste suburbii, ne puteam crea propriile fantezii arhitecturale.
Iar aceste fantezii, pot fi mediteraneene, franțuzești, sau italiene.
Posibil cu suficiente baghete de pâine.
Așa e cu postmodernismul.
Așa e cu simbolurile.
Sunt simple și convenabile, fiindcă în loc să creăm spații, creăm amintiri legate de ele.
Fiindcă știm cu toții că asta nu e Toscana.
Ci Ohio.
Arhitecții devin frustrați, și pendula oscilează iar în direcția opusă.
La sfârșitul anilor '80 și începutul anilor '90 începem să experimentăm cu ceva numit deconstructivism.
Renunțăm la simbolurile istorice, folosim noi tehnici de design computerizat, și inventăm noi compoziții, o adevărată fuzionare a formelor.
Un proces academic și complex, deloc popular, ce vă îndepărtează în totalitate.
În mod normal pendula ar oscila în direcția opusă.
Însă atunci s-a întâmplat ceva uluitor.
În 1997 această clădire a fost deschisă publicului.
E Guggenheim din Bilbao de Frank Gehry.
Iar această clădire schimbă relația dintre oameni și arhitectură în mod fundamental.
Paul Goldberger a spus că Bilbao a fost un moment rar în care criticii, academicienii și publicul larg au fost complet de acord asupra unei clădiri.
Cei de la New York Times au numit această clădire un miracol.
Turismul din Bilbao a crescut cu până la 2,500% după finalizarea acestei clădiri.
Așa că dintr-o dată, toată lumea vrea o clădire la fel: L.A., Seattle, Chicago, New York, Cleveland, Springfield.
Toată lumea vrea una, iar Gehry e pretutindeni.
E prima celebritate-arhitect.
Cum e posibil ca aceste forme -- sălbatice și radicale -- să devină omniprezente în lume?
Și s-a întâmplat fiindcă mass-media le-a acordat îndeajuns de multă atenție, învățându-ne că aceste forme înseamnă cultură și turism.
Am format o legătură emoțională cu aceste forme.
La fel ca orice primar din lume.
Fiecare primar a știut că având aceste forme, însemna a avea cultură și turism.
Acest fenomen, la trecerea în noul mileniu, a afectat și alți arhitecți celebri.
I s-a întâmplat lui Zaha, și lui Liebeskind, iar cele întâmplate acestor arhitecți de top o dată cu trecerea în noul mileniu se poate întâmpla întregului domeniu arhitectural, o dată ce platformele digitale încep să crească viteza cu care suntem expuși la informații.
Gândiți-vă la felul în care percepem arhitectura.
Acum o mie de ani, erați nevoiți să vă mergeți într-un sat din apropiere pentru a vedea o clădire.
Transportul începe să se dezvolte: Puteți călători cu barca sau avionul, devenind astfel turiști.
Tehnologia avansează: o puteți vedea în ziare, la televizor, până când în final devenim toți fotografi arhitecturali, iar clădirea ajunge să își părăsească locația inițială.
Arhitectura e pretutindeni, ceea ce înseamnă că viteza comunicării a ajuns din urmă viteza progresului arhitectural.
Deoarece arhitectura se dezvoltă destul de repede.
Nu durează mult să concepi o clădire.
Durează mult să o construiești, trei sau patru ani, timp în care un arhitect va proiecta două, opt, sau chiar o sută de alte clădiri înainte să știe dacă cea proiectată acum patru ani a fost sau nu un succes.
Asta fiindcă nu s-a acordat destul timp criticii arhitecturale.
Așa ne alegem cu clădiri precum aceasta.
Brutalismul a fost un curent ce a durat nu doi, ci douăzeci de ani.
Timp de 20 de ani, am creat clădiri precum aceasta fiindcă pe atunci nu știam cât de mult vă displăcea.
Nu se va mai întampla, cred eu, fiindcă suntem pe punctul de a trăi cea mai mare revoluție arhitecturală de la inventarea betonului, a oțelului, sau a liftului, și aceea e revoluția digitală.
Teoria mea e că dacă pendula se lasă manipulată de mass-media, începe să oscileze tot mai repede, până când se află aproape simultan la ambele extremități, estompând diferențele dintre inovație și simbolism, dintre noi, arhitecții, și voi, publicul.
Putem crea simboluri cu conținut emoțional aproape instantaneu din ceva complet nou.
Vă voi ilustra asta cu un proiect finalizat recent de firma mea.
Am fost angajați să înlocuim această clădire, distrusă de un incendiu.
Acesta e centrul unui oraș numit Pines, din Fire Island, statul New York.
Este o comunitate de vacanță.
Am propus o clădire îndrăzneață, complet diferită de alte modele arhitecturale folosite până atunci, și fiindcă noi, clientul nostru, și întreaga comunitate ne temeam, am decis să creăm o serie de modele fotorealiste, pe care le-am pus pe Facebook și pe Instagram, lăsându-i apoi pe oameni să își facă treaba: să partajeze, comenteze, aprecieze și deprecieze.
Însă asta a însemnat că înainte cu doi ani de finalizarea clădirii, aceasta făcea deja parte din comunitate, astfel încât atunci când modelele erau identice clădirii finalizate, nu au existat deloc surprize.
Clădirea era deja integrată în comunitate, iar în acea vară, când lumea începuse să posteze și să partajeze clădirea pe social media, clădirea a încetat să fie doar un edificiu și a devenit mass-media, fiindcă acestea nu sunt doar imaginile unei clădiri, ci sunt imaginile voastre ale unei clădiri.
Și o dată ce le folosiți pentru a vă împărtăși povestea, acestea încep să facă parte din relatarea personală, ceea ce duce la scurtcircuitarea întregii memorii colective, căci voi creați simboluri pe înțelesul tuturor.
Asta înseamnă că nu mai avem nevoie de greci să ne spună cum ar trebui să percepem arhitectura.
Ne putem împărtăși părerile despre arhitectură în mod reciproc, deoarece platformele digitale nu au schimbat doar relațiile interumane, ci și relațiile dintre noi și clădiri.
Gândiți-vă un moment la acei bibliotecari din Livingston.
Dacă acea clădire ar fi fost construită astăzi, primul lucru pe care l-ar face, e să caute „noi biblioteci" pe internet.
Imediat ar fi bombardați cu exemple de experimentare, inovație și de reînnoire a conceptului convențional de bibliotecă.
Asta e arma lor.
Pot prezenta aceste proiecte primarului și locuitorilor din Livingston, știind că nu există doar un singur răspuns legat de ceea ce o bibliotecă este azi.
Haideți să colaborăm.
Abundența experimentelor le oferă libertatea de a-și conduce propriul experiment.
Totul este diferit acum.
Arhitecții nu mai sunt acele creaturi misterioase ce folosesc cuvinte mari și schițe complicate, iar voi nu mai sunteți publicul conservator, consumatorii ce refuză orice nemaivăzut până atunci.
Arhitecții vă pot auzi, și voi nu sunteți intimidați de arhitectură.
Asta înseamnă că acea pendulă ce oscilează înainte și înapoi de la un stil la altul și de la un curent la altul, este irelevantă.
Putem de fapt să facem un pas înainte și să găsim soluții relevante la problemele actuale din societate.
Acesta reprezintă sfârșitul istoriei arhitecturale și înseamnă că edificiile din viitor vor arăta foarte diferit comparativ cu clădirile de azi.
Înseamnă că un spațiu public într-un oraș antic precum Seville poate fi unic și adaptat modului de dezvoltare al unui oraș modern.
Înseamnă că un stadion din Brooklyn, poate fi un stadion din Brooklyn, și nu doar o imitație istorică în cărămidă roșie a ceea ce credem că ar trebui să fie un stadion.
Înseamnă că roboții vor construi clădirile, fiindcă acum suntem pregatiții pentru noile forme.
Iar asta înseamnă că edificiile se vor adapta capriciilor naturii și nu invers.
Înseamnă că un garaj din Miami Beach, Florida, poate fi totodată o sală de sport sau de yoga, și un spațiu unde vă puteți căsători noaptea târziu.
Înseamnă că trei arhitecți pot visa la posibilitatea de a înnota în East River din New York și pot strânge apoi o jumătate de milion de dolari de la o comunitate pregătită să le susțină cauza, și nu numai de la un singur client.
Înseamna că nicio clădire nu e prea mică pentru inovație, precum acest mic pavilion pentru reni, ce arată la fel de solid și puternic precum animalele pe care le observă.
La fel înseamnă că o clădire nu trebuie să fie frumoasă, pentru a fi îndrăgită, ca de exemplu această clădire mică și urâtă din Spania, unde arhitecții au săpat o groapă, au umplut-o cu fân, deasupra căruia au turnat ciment, iar când acesta s-a uscat, au chemat pe cineva să îndepărteze fânul iar tot ceea ce a rămas după finalizare este această mică încăpere hidoasă plină de urme și zgârieturi în urma construcției, și care acum e locul cel mai sublim de a privi un apus spaniol.
Fiindcă de fapt nu contează dacă o vacă sau un robot ne construiesc clădirile.
Nu contează cum, ci ceea ce construim.
Arhitecții deja știu cum să creeze clădiri mai ecologice, mai profesionale și prietenoase.
Am așteptat doar ca voi să le vreți.
În sfârșit nu ne mai aflăm la poluri opuse.
Găsiți un arhitect și angajați-l, lucrați cu noi pentru a construi clădiri, orașe și o lume mai bună, deoarece mizele sunt mari.
Clădirile nu ne oglindesc societatea, ci o modelează până la cele mai mici spații: bibliotecile locale, casele în care ne creștem copiii, chiar și drumul pe care ei îl fac de la dormitor la baie.
Mulțumesc.
Aceasta e nepoata mea Stella.
Tocmai a împlinit un an și a început să meargă.
Și merge în acel stil cool în care copiii de un an merg, un clătinat gen corpul-se-mișcă- prea-repede-pentru-picioarele-mele.
E absolut superb.
Și unul dintre lucrurile ei preferate pe care le face momentan e să se privească în oglindă.
Își adoră reflecția.
Râde, chițăie și își dă săruturi mari și umede.
E frumos.
Se pare că toți prietenii ei fac asta, iar mama îmi spune că și eu făceam asta, iar m-a făcut să mă gândesc.
Când am încetat să fac asta?
Când, dintr-o dată, nu mai e ok să iubim felul în care arătăm?
Pentru că, aparent, nu ne place.
Zece mii de oameni în fiecare lună google: „Sunt urât?”
Aceasta e Faye.
Faye are 13 ani și locuiește în Denver.
Ca orice adolescent, vrea să fie plăcută și să se integreze.
E duminică seara.
Se pregătește pentru săptămâna ce urmează la școală și îi e groază oarecum, e puțin confuză deoarece, în ciuda faptului că mama ei îi spune tot timpul că e frumoasă, în fiecare zi la școală cineva îi spune că este urâtă.
Din cauza diferenței între ce-i spune mama și ce-i spun prietenii, colegii la școală, nu mai știe pe cine să creadă.
Așa că face un video cu ea, îl postează pe Youtube și cere oamenilor să lase un comentariu; Sunt drăguță sau urâtă?
Ei bine, până acum, Faye a primit peste 13000 de comentarii.
Unele sunt atât de răutăcioase încât e greu să te gândești la ele.
Iată o adolescentă cu aspect sănătos care primește acest feed-back într-una dintre perioadele cele mai vulnerabile emoțional din viața ei.
Mii de oameni postează astfel de filmări, majoritatea adolescente, încercând astfel să înțeleagă.
Dar ce le determină să facă asta?
Ei bine, adolescenții de azi sunt arareori singuri.
Sunt sub presiunea de a fi online și disponibili tot timpul, vorbind, scriind mesaje, liking, comentând, împărtășind, postând, nu se termină niciodată.
Nu am fost niciodată atât de conectați continuu, instantaneu, atât de timpuriu.
Și, cum mi-a spus o mamă, e ca și cum ar fi o petrecere în dormitorul lor în fiecare seară.
Nu e nici un pic de intimitate.
Și presiunile sociale care le însoțesc sunt necruțătoare.
Acest mediu de conectare continuă ne învață copiii să se prețuiască în funcție de numărul de like-uri pe care le primesc și de genul de comentarii pe care le primesc.
Nu e nicio separare între viața online și offline.
Ce-i real și ce nu-i; e foarte dificil să faci diferența.
E dificil să discerni între ce-i autentic și ce e manipulat digital, ce-i comunun sau ieșit din comun în viața cuiva.
Și unde își caută inspirația?
Ei bine, vedeți imaginile din jurnale ale fetelor de astăzi: modele care poartă mărimea zero domină podiumurile, airbrushing e acum ceva normal și moda #thinspiration, #thighgap, #bikinibridge și #proana.
Pentru cei care nu știu, #proana înseamnă pro-anorexie.
Aceste trenduri sunt mână-n mână cu stereotipurile și flagranta prezentare a femeilor ca obiecte de uz în societatea actuală.
Nu e greu de înțeles cu ce baremuri se autoevaluează fetele.
Dar nici băieții nu sunt imuni la asta.
Aspirând la maxilarele sculptate și abdomenele de super-eroi ale starurilor din sport și artiștilor din muzică.
Dar care-i problema cu toate acestea?
Ei bine, sigur, vrem ca copiii noștri să crească sănătoși și echilibrați.
Dar într-o cultură obsedată de imaginea exterioară, ne instruim copiii să irosească mai mult timp și efort psihic pe aparența lor cu prețul tuturor celorlalte aspecte ale identității lor. lucruri cum sunt relațiile, dezvoltarea abilităților fizice, studiile lor și altele asemenea au de suferit.
Șase din zece fete aleg acum să nu facă ceva deoarece nu consideră că arată suficient de bine.
Acestea nu sunt activități triviale.
Sunt activități fundamentale dezvoltării lor ca oameni și ca participanți în societate și pe piața locurilor de muncă.
31%, aproape 1 din 3 adolescenți,
se retrag din dezbaterile din clasă.
Nu se implică în dezbaterile de la clasă deoarece nu vor să atragă atenție asupra modului în care arată.
Unul din cinci nu se prezintă deloc la școală în zilele în care simt că nu arată bine.
Și când vine vorba de examene, dacă nu consideri că arăți suficient de bine, mai exact dacă nu consideri că ești suficient de slab, o să ai un punctaj mai mic decât colegii tăi care nu sunt preocupați de acest lucru.
Iar acest lucru este valabil în Finlanda, S.U.A și China și este adevărat indiferent de greutatea ta reală.
Astfel că, pentru a fi foarte clar,
vorbim de felul în care crezi că arăți, nu cum arăți de fapt.
Încrederea scăzută în aspectul fizic duce la subminarea reușitei academice.
De asemenea dăunează sănătății.
Adolescenții cu neîncredere în aspectul lor fac mai puțină activitate fizică, mănâncă mai puține fructe și legume, se implică în activități nesănătoase de control a greutății care pot conduce la tulburări alimentare.
Am mai puțină încredere în ei înșiși.
Sunt mai ușor influențați de cei din jur și prezintă risc mai mare de depresie și, în consecință, își asumă mai multe riscuri cu lucruri ca alcoolul și consumul de droguri, diete periculoase, operații estetice, sex timpuriu neprotejat și auto-vătămare.
Goana după corpul perfect dăunează sistemului nostru de sănătate și costă guvernul nostru miliarde de dolari în fiecare an.
Și nu reușim să depășim acest lucru.
Tinerele care cred că sunt supraponderale, din nou, indiferent dacă sunt de fapt sau nu, au o rată mai mare de absenteism.
17% din tinere nu s-ar prezenta la un interviu pentru un loc de muncă într-o zi în care nu se simt bine în privința felului cum arată.
Gândiți-vă la efectele asupra economiei noastre.
Dacă am putea depăși asta, ce ocazie grozavă ar fi.
Deblocarea acestui potențial e în interesul fiecăruia dintre noi.
Dar cum facem acest lucru?
Ei bine, discuțiile sunt utile doar până la un anumit punct.
Nu sunt suficiente.
Dacă vrei să schimbi ceva, trebuie să faci ceva.
Și am învățat că sunt trei căi esențiale.
Prima, trebuie să educăm încrederea în propriul corp.
Trebuie să ne ajutăm adolescenții să dezvolte strategii pentru depășirea presiunii legate de imagine pentru a le încuraja încrederea.
Vestea bună e că sunt numeroase programe disponibile pentru a face acest lucru.
Vestea proastă e că cele mai multe din ele nu funcționează.
Am fost șocată să aflu că multe programe bine intenționate fac de fapt, în mod necugetat, situația mai rea.
Așa că trebuie să ne asigurăm că programele pe care le primesc copiii noștri nu au doar un impact pozitiv ci și un impact de durată.
Cercetarea arată că cele mai bune programe adresează șase domenii cheie.
Prima e influența familiei, prietenilor și relațiilor; cea de-a doua e cultura media și a celebrității apoi cum să facă față tachinării și brutalității; felului în care concurăm și ne comparăm cu ceilalți bazat pe aparențe, vorbind despre aparențe.
Unii numesc acest lucru „body talk” sau „fat talk”.
Și în sfârșit, bazele respectului și ale grijii de sine.
Aceste șase aspecte sunt puncte de pornire cruciale pentru oricine e serios în legătură cu transmiterea educației pentru încrederea în propriul corp, care să funcționeze.
Educația este decisivă, dar abordarea acestei probleme va necesita ca fiecare dintre noi să se implice și să fie modele mai bune pentru femeile și fetele din viețile noastre, punând sub semn de întrebare acest status-quo al felului cum sunt văzute și examinate femeile în cercurile noastre.
Nu este ok să judecăm contribuția politicienilor noștri după tunsorile sau mărimea sânilor lor sau să inferăm că determinarea sau succesul unei olimpice se rezumă la faptul că ea nu arată bine.
Trebuie să începem să judecăm oamenii după ceea ce fac nu după cum arată.
Putem toți începe prin a ne asuma responsabilitatea pentru tipul de imagini și comentarii pe care le postăm pe propriile rețele de socializare.
Putem complimenta oamenii bazându-ne pe efortul lor și pe acțiunile lor și nu pe baza înfățișării lor.
Și dați-mi voie să vă întreb când a fost ultima oară când ați sărutat o oglindă?
În cele din urmă, trebuie să lucrăm împreună ca și comunități, guverne și afaceri pentru a schimba cu adevărat cultura noastră pentru ca copiii noștri să crească prețuindu-se pe ei înșiși, prețuind individualitatea, diversitatea, incluziunea.
Trebuie să punem oamenii care schimbă ceva pe socluri, care fac diferența în lumea reală, dându-le acelora atenție,
pentru că doar atunci vom crea o lume diferită; o lume în care copiii noștri sunt liberi să devină cea mai bună versiune a lor, în care modul în care ei cred că arată nu-i oprește din a deveni cine sunt sau din a obține ce își doresc în viață.
Gândește-te la ce ar însemna această schimbare pentru cineva din viața ta?
Pe cine ai în minte?
E soția ta?
Sora ta?
Fiica ta?
Nepoata ta?
Un prieten?
Ar putea fi femeia care azi e la câteva scaune depărtare de tine.
Ce ar însemna pentru ea dacă ar fi eliberată de acea voce a criticului ei intern, sâcâind-o să aibă picioare mai lungi, șolduri mai înguste, stomac mai mic, picioare (laba piciorului) mai scurte?
Ce ar însemna pentru ea dacă am depăși acest lucru și să îi eliberăm potențialul în acest fel?
Acum, obsesia culturii noastre cu imaginea ne ține pe loc.
Dar haideți să le arătăm copiilor noștri adevărul.
Să le arătăm că felul cum arăți e doar o parte din identitatea cuiva și că adevărul e că îi iubim pentru cine sunt și pentru ceea ce fac și pentru cum ne fac să ne simțim.
Haideți să introducem încrederea în sine în curriculum-ul școlar.
Haideți să ne schimbăm fiecare din noi modul în care vorbim și ne comparăm cu alți oameni.
Și haideți să lucrăm împreună ca și comunități, de la bază înspre guvern, astfel încât copiii fericiți de un an de astăzi să devină realizatorii încrezători de schimbare de mâine.
Haideți să facem acest lucru.
La 5 noiembrie 1990 un om pe nume El-Sayyid Nosair a intrat într-un hotel din Manhattan și l-a asasinat pe rabinul Meir Kahane, care conducea Liga Apărării Evreilor.
Inițial Nosair a fost găsit nevinovat de crimă, dar în timp ce era la închisoare pentru infracțiuni mai mici a început să pună la cale cu alții să atace o serie de obiective importante din New York, precum tuneluri, sinagogi și sediul central al ONU.
Din fericire planurile le-au fost dejucate de un informator de la FBI.
Din nefericire nu și bombardarea în 1993 a World Trade Center.
Nosair avea să fie condamnat pentru rolul jucat în pregătirea atacului.
El-Sayyid Nosair este tatăl meu.
M-am născut la Pittsburgh, în Pennsylvania, în 1983.
Părinți mi-au fost el, inginer egiptean, și o mamă americancă foarte iubitoare, învățătoare.
Amândoi s-au străduit să-mi ofere o copilărie fericită.
Abia când aveam șapte ani a început să se schimbe atmosfera din familie.
Tata mi-a arătat o față a islamului pe care și dintre musulmani puțini o văd.
Experiența m-a învățat că, dacă oamenii interacționează pe îndelete, după o vreme constată că în general toți vrem aceleași lucruri de la viață.
Dar în orice religie, în orice populație, găsim un mic procentaj de oameni care își susțin cu atâta foc convingerile încât se simt datori să recurgă la orice mijloace pentru a-i forța și pe ceilalți să trăiască la fel.
Cu câteva luni înainte de a fi arestat, mi-a spus, ca de la tată la fiu, că în ultimele săptămâni s-a dus cu niște prieteni la un poligon de tragere din Long Island pentru exerciții de tir la țintă.
Mi-a spus că urmează să merg și eu dimineața următoare.
Am ajuns la poligonul Calverton, care, fără să știm noi, era pândit de FBI.
Când mi-a venit rândul să trag tata m-a ajutat să pun arma la umăr și mi-a explicat cum să ochesc ținta pusă la vreo 30 m.
Ultimul glonț pe care l-am tras atunci a nimerit becul portocaliu de pe țintă.
Spre mirarea tuturor, mai ales a mea, toată ținta a izbucnit în flăcări.
Unchiul meu s-a întors spre ceilalți și le-a spus în arabă: „Ibn abuh”. „Așa tată, așa fiu.”
Pe toți i-a distrat copios comentariul, dar abia peste câțiva ani am înțeles și eu de ce li se părea așa amuzant.
Credeau că văd în mine aceeași distrugere de care era capabil tata.
Oamenii aceia aveau să fie condamnați pentru furgoneta cu 700 kg de explozibil parcată în subsolul turnului nordic din World Trade Center și care explodând a ucis 6 oameni și a rănit peste 1000.
Ei sunt oamenii pe care îi admiram.
Ei sunt oamenii pe care îi numeam „ammu”, adică „unchi”.
Până să împlinesc 19 ani ne mutaserăm deja de 20 de ori, iar instabilitatea asta din copilărie mi-a răpit ocaziile de a-mi face prieteni.
De câte ori începeam să mă înțeleg bine cu cineva, trebuia să ne facem bagajele și să ne mutăm în alt oraș.
Fiind tot timpul elevul nou al clasei, eram adesea ținta bătăii de joc.
Identitatea mi-o țineam ascunsă de colegi ca să nu atrag atenția, dar se vede treaba că era suficient să fiu nou-venitul tăcut și gras din clasă.
Așa că stăteam mai mult în casă, citind cărți, uitându-mă la televizor sau jucând jocuri video.
De aceea îmi lipseau competențele sociale, ca să nu spun mai mult.
Cu o așa familie bigotă nu eram gata pentru lumea reală.
Fusesem crescut să judec oamenii după criterii arbitrare, ca rasa și religia.
Ce mi-a deschis ochii?
Una din primele experiențe care mi-a pus la încercare mentalitatea s-a întâmplat la alegerile prezidențiale din 2000.
Printr-un program preuniversitar am putut participa la Convenția Națională de Tineret din Philadelphia.
Grupul meu avea ca temă violența tinerilor, și cum fusesem mereu ținta intimidărilor, subiectul mă preocupa în mod deosebit.
Membrii grupului proveneau din medii sociale foarte diferite.
Într-o zi spre sfârșitul convenției am aflat că unul din cei cu care mă împrietenisem era evreu.
Durase câteva zile până a ieșit la iveală informația asta și mi-am dat seama că nu există nici o animozitate naturală între noi doi.
Nu mai avusesem nici un prieten evreu și sincer mă simțeam mândru că reușisem să depășesc o barieră care aproape toată viața mi se sugerase că ar fi insurmontabilă.
O altă cotitură importantă a venit când am lucrat peste vară la Busch Gardens, un parc de distracție.
Acolo am întâlnit oameni din felurite credințe și culturi, iar experiența s-a dovedit fundamentală în dezvoltarea caracterului meu.
Aproape toată viața mi se spusese că homosexualitatea ar fi un păcat, și deci că toate persoanele gay au o influență negativă.
Întâmplarea a făcut să am ocazia să lucrez cu câțiva artiști gay dintr-un spectacol.
Curând am constatat că mulți erau cei mai binevoitori și toleranți oameni pe care i-am cunoscut.
Faptul că am fost intimidat la școală a creat în mine o empatie pentru suferința altora și mi s-ar părea foarte nenatural să mă port cu oamenii buni altfel decât aș vrea să se poarte lumea cu mine.
Din cauza asta am putut să contrastez stereotipurile primite când eram copil cu experiențele și relațiile din viața reală.
Nu știu cum e să fii gay, dar știu pe pielea mea ce înseamnă să fii judecat pentru ceva dincolo de voința ta.
Apoi mai era emisiunea „The Daily Show”.
Seară de seară Jon Stewart m-a obligat să mă judec onest pe mine însumi și prejudecățile mele și m-a ajutat să înțeleg că rasa, religia sau orientarea sexuală a cuiva nu au nici o legătură cu calitatea caracterului.
În multe privințe mi-a fost ca un tată când aveam mare nevoie.
Inspirația poate veni de unde te aștepți mai puțin, iar faptul că un comic evreu a reușit să-mi influențeze pozitiv perspectiva mai mult decât propriul meu tată extremist, n-a trecut neobservat.
Într-o zi îi povesteam mamei cum încep să mi se schimbe atitudinile și ce mi-a spus îmi va rămâne în suflet cât voi trăi.
M-a privit cu ochii obosiți ai cuiva care s-a lovit de dogmatism cât pentru o viață întreagă și mi-a zis: „Am obosit tot dușmănind oamenii.”
Am înțeles imediat câtă energie negativă consumi pentru a ține atâta ură în tine.
Zak Ebrahim nu e numele meu adevărat.
L-am schimbat când ne-am hotărât să rupem legătura cu tata și să începem o viață nouă.
Atunci de ce mă deconspir și poate mă pun în pericol?
E simplu.
O fac cu speranța că, într-o zi, cineva împins să recurgă la violență îmi va auzi poate povestea și va înțelege că există o cale mai bună, că eu, deși mi s-a inculcat o ideologie violentă și intolerantă, nu am devenit un fanatic.
În schimb prefer să-mi folosesc experiența pentru a lupta împotriva terorismului, împotriva bigotismului.
Fac asta pentru victimele terorismului și pentru apropiații lor, pentru marea durere și nenorocire în care i-a aruncat terorismul.
De dragul victimelor voi lua poziție împotriva acestor fapte iraționale și voi condamna acțiunile tatălui meu.
Prin acest simplu fapt sunt dovada vie că violența nu este inerentă în religia sau rasa cuiva și că fiul nu e musai să calce pe urmele tatălui.
Eu nu sunt tatăl meu.
Vă mulțumesc!
Vă mulțumesc, tuturor!
Vă mulțumesc!
Mulțumesc mult!
Chiar acum, în mintea voastră rulează un film.
E un film uimitor și complex.
Are 3D și sunet surround pentru ceea ce vedeți și auziți. ....dar acesta e doar începutul.
Filmul are simțul mirosului, al gustului și al pipăitului.
Percepe senzații corporale, durere, foame, orgasme.
Simte emoții: furie, fericire...
Are amintiri, precum scene din copilărie, ce rulează în fața ochilor voștri.
Și se aude permanent o voce, ce însoţeşte fluxul gândirii conștiente.
În centrul filmului sunteți voi...
...trăind toate acestea în mod direct.
Acest film e fluxul conștiinței...
...experiența subiectivă a minții și a lumii.
Conștiința e unul din adevărurile fundamentale ale existenței umane.
Fiecare din noi e conștient.
Toți vedem „filmul interior”, absolut toți.
O cunoaștem în mod nemijlocit.
Cel puțin eu.
N-am de unde ști dacă voi sunteți conștienți.
Conștiința face și ca viața să merite trăită.
Dacă n-am fi conștienți, nimic n-ar avea sens sau valoare.
În același timp însă, e cel mai misterios fenomen din univers.
De ce suntem conștienți ?
De ce vedem filmul interior ?
De ce nu suntem doar roboți ce procesează și produc date fără să vedem filmul interior ?
În prezent, nimeni nu știe răspunsul la aceste întrebări.
Eu cred că, pentru a integra conștiința în știință, e nevoie, poate, de nişte idei radicale.
Unii spun că nu poate exista o știință a conștiinței.
Știința, prin natura ei, e obiectivă.
Conștiința, prin natura ei, e subiectivă.
Deci nu poate exista o știință a conștiinței.
Secolul XX a fost dominat de această concepție.
Psihologii au studiat obiectiv comportamentul, specialiștii în neuroștiințe au studiat obiectiv creierul și nimeni n-a pomenit de conștiință.
Chiar și acum 30 de ani, când a fost înființat TED, existau puține cercetări științifice despre conștiință.
Însă acum 20 de ani, toate acestea au început să se schimbe.
Specialiștii în neuroștiințe, ca Francis Crick, și fizicienii, ca Roger Penrose, au spus că e timpul ca știința să abordeze conștiința.
De atunci a avut loc o explozie, o înflorire a cercetărilor științifice pe tema conștiinței, iar rezultatele au fost remarcabile.
Însă, deocamdată, există și unele limitări esențiale.
Preocuparea centrală a științei conștiinței în ultimii ani a fost căutarea corelațiilor dintre anumite zone ale creierului și anumite stări de conștiință.
Cu asta se ocupă Nancy Kanwisher, care a prezentat conferința anterioară.
Acum înțelegem mai bine, de exemplu,
zonele creierului ce corespund experienţei conştiente de recunoaştere a chipurilor... ...de simţire a durerii... ...sau a fericirii.
Însă e tot o știință a corelațiilor, nu a explicațiilor.
Știm că aceste zone ale creierului corespund anumitor experiențe conștiente, dar nu știm de ce se întâmplă.
Îmi place să spun că cercetarea din domeniul neuroștiințelor răspunde la unele întrebări despre conștiință, care ne preocupă: ce fac anumite zone ale creierului și cu ce se corelează ?
Într-un fel, astea sunt problemele ușoare.
Nu critic specialiștii în neuroștiințe.
Nu există probleme ușoare când e vorba de conștiință.
Dar ele nu abordează adevărata enigmă din miezul problemei: de ce procesele fizice din creier sunt însoțite de conștiință ?
De ce există filmul subiectiv interior ?
Nu ştim deocamdată.
Ați putea spune să dăm răgaz neuroștiințelor câțiva ani.
Se vor dovedi a fi un alt fenomen emergent, ca ambuteiajele, uraganele,
ca viața însăși, și o să le dăm de cap.
Cazurile tipice de emergență se referă la comportamente emergente: cum are loc un ambuteiaj, cum se manifestă un uragan, cum se reproduce un organism viu, cum se adaptează și metabolizează substanțele...
Întrebări despre funcționarea obiectivă.
Ați putea aplica asta la creierul uman pentru a explica comportamentul și funcțiile creierului uman ca fenomene emergente: modul în care mergem, vorbim, jucăm șah...
Întrebări despre comportament.
Dar când vine vorba de conștiință, întrebările despre comportament sunt cele ușoare.
Adevărata problemă e:
de ce comportamentul e însoțit de o experiență subiectivă ?
Aici, paradigma standard a emergenței, chiar și cele ale neuroștiințelor, n-au prea multe de spus deocamdată.
Sunt adeptul materialismului științific.
Vreau o teorie științifică a conștiinței, care să funcționeze.
Mult timp m-am străduit zadarnic să găsesc o teorie a conștiinței, formulată în termeni pur fizici,
care să funcționeze.
Am concluzionat că nu merge din motive sistemice.
E o poveste lungă, ideea centrală fiind că ce obții prin explicațiile pur reducționiste, exprimate în termeni fizici și neurologici, sunt informații despre funcționarea, structura și dinamica unui sistem, despre comportamentul pe care-l determină, excelent pentru rezolvarea problemelor ușoare: cum ne comportăm și funcționăm.
Dar când vine vorba de experiența subiectivă, de ce totul pare venit din interior, vorbim de ceva complet nou, ce reprezintă o nouă întrebare.
Cred deci că suntem într-un impas.
Avem o minunată înlănțuire de explicații, în care fizica explică chimia, chimia explică biologia, iar biologia părți ale psihologiei.
Conștiința însă nu pare să se potrivească în „peisaj”.
Pe de-o parte, e un fapt real că suntem conștienți.
Pe de alta, nu știm cum s-o integrăm în perspectiva științifică asupra lumii.
Cred că acum conștiința e un fel de anomalie... ...ce trebuie integrată în viziunea asupra lumii, dar încă nu știm cum.
În faţa unei astfel de anomalii, e, poate, nevoie de idei radicale.
Cred că avem nevoie de câteva idei care la început par nebunești, înainte de a înţelege conștiința în mod științific.
Există câteva posibilități în această privință.
Prietenul meu Dan Dennett, prezent aici, are una.
El spune că nu există probleme dificile legate de conștiință.
Conceptul de film subiectiv interior
implică un fel de iluzie sau confuzie.
De fapt, trebuie să explicăm funcțiile obiective și comportamentul creierului, și atunci am explicat tot ce trebuie explicat.
Bravo lui !
E genul de ideie radicală pe care trebuie s-o explorăm, dacă vrem o teorie a conștiinței reducționistă, în termeni neurologici.
În același timp, pentru mine și alții, această concepție aproape că neagă faptul conștiinței și, astfel, nu e acceptabilă.
Așa că eu abordez altfel problema.
În continuare, vreau să explorez două idei nebunești care, cred eu, par promițătoare.
Prima idee nebunească e: conștiința e fundamentală.
Fizicienii cred că unele aspecte ale universului sunt elemente fundamentale: spațiul, timpul și masa.
Ei postulează legile fundamentale ce le guvernează, precum legile gravitației sau ale mecanicii cuantice.
Aceste legi și proprietăți fundamentale nu sunt explicate prin altceva mai simplu, ci sunt privite mai degrabă ca elementare, totul pornind de la ele.
Uneori, lista principiilor fundamentale se mărește.
În secolul al XIX-lea, Maxwell și-a dat seama că nu poți explica fenomenele electromagnetice cu ajutorul principiilor existente: spațiul, timpul, masa, legile lui Newton, așa că a postulat legile fundamentale ale electromagnetismului, sarcina electrică fiind un element fundamental guvernat de ele.
Cred că asta e situația în care ne aflăm în privința conștiinței.
Dacă nu poți explica conștiința cu ajutorul principiilor existente, spațiul, timpul, masa, sarcina electrică, atunci, în mod logic, trebuie să mărești lista.
Firesc e să postulezi conștiința însăși drept ceva fundamental, un element de bază al naturii.
Asta nu înseamnă că nu o poți studia științific, ci deschide drumul către studiul științific.
Apoi trebuie să studiem legile fundamentale ce guvernează conștiința, legile ce leagă conștiința de alte principii fundamentale, spațiul, timpul, masa, procesele fizice.
Fizicienii spun uneori că vor legi fundamentale atât de simple, încât le-ar putea imprima pe un tricou.
Cred că situația conștiinței e similară.
Vrem să găsim legi fundamentale simple, ce pot fi imprimate pe un tricou.
Încă nu știm care sunt aceste legi, dar asta căutăm să aflăm.
A doua idee nebunească: conștiința ar putea fi universală.
Orice sistem ar putea avea un anumit grad de conștiință.
Această concepție e numită uneori „panpsihism”: „pan” - „tot”, „psiho” - „minte”, fiecare sistem fiind conștient, nu doar oamenii, câinii, șoarecii, muștele, ci și microbii lui Rob Knight, particulele elementare...
Chiar și un foton are un anumit grad de conștiință.
Ideea nu e că fotonii ar fi inteligenți sau că gândesc.
Un foton nu e distrus de angoasă la gândul că se mișcă cu viteza luminii, dar nu apucă să încetinească și să miroasă trandafirii.
Nu așa.
Însă fotonii ar putea avea o fărâmă de emoție primară, subiectivă, o precursoare primitivă a conștiinței.
Poate părea o idee cam trăsnită.
De ce ar crede cineva ceva atât de nebunesc ?
Un motiv poate fi găsit în prima idee nebunească: conștiinţa e fundamentală.
Dacă e așa, la fel ca spaţiul, timpul şi masa, e firesc să presupunem că ar putea fi și universală, la fel ca acestea.
Merită observat și că, deși ideea ni se pare contraintuitivă, ea nu e deloc aşa pentru oamenii din alte culturi, unde mintea umană e privită în comuniune cu natura.
Un motiv mai profund provine din ideea că...
Poate cea mai simplă şi eficientă cale de a găsi legile fundamentale ce leagă conștiinţa de procesele fizice e să legăm conştiinţa de informaţie.
Oriunde există procesare de informații, există conştiinţă.
Procesare complexă de informații, ca la om, conștiinţă complexă.
Procesare simplă, conștiinţă simplă.
O chestie interesantă e că, recent, Giulio Tononi, un specialist în neuroștiințe, a adoptat această teorie și a dezvoltat-o riguros cu ajutorul unei teorii matematice.
El folosește o funcție matematică a integrării informaţiei, pe care o numeşte „fi”, ce măsoară cantitatea de informaţie integrată într-un sistem.
Şi presupune că fi e legată de conştiinţă.
Deci, în creierul uman, un nivel înalt de integrare a informațiilor, un grad înalt de fi, înseamnă un grad înalt de conștiință.
La şoarece, un grad mediu de integrare a informaţiei, tot semnificativ, înseamnă un nivel destul de înalt de conștiință.
Însă, pe măsură ce ajungi la viermi, microbi, particule, cantitatea de fi scade.
Gradul de integrare a informației scade, dar e tot diferit de zero.
În teoria lui Tononi, nivelul conștiinței va fi mereu diferit de zero.
De fapt, el propune o lege fundamentală a conştiinţei: un nivel înalt de fi, un nivel înalt al conștiinței.
Nu ştiu dacă teoria e corectă, dar, în prezent, ea domină știința conștiinței şi a fost folosită pentru a integra o întreagă gamă de date ştiinţifice, având avantajul că e suficient de simplă pentru a fi imprimată pe un tricou.
Motivul final e că panpsihismul ne-ar putea ajuta să integrăm conştiinţa în lumea fizică.
Fizicienii şi filozofii au observat adesea că fizica este curios de abstractă.
Ea descrie structura realităţii folosind câteva ecuaţii, dar nu ne spune nimic despre realitatea însăși.
După cum spune Stephen Hawking: ce insuflă viață ecuațiilor ?
În concepția panpsihistă, poți lăsa ecuaţiile fizicii aşa cum sunt sau poți considera că descriu fluxul conștiinței.
Asta face până la urmă fizica, descrie fluxul conştiinţei.
Din această perspectivă, conştiinţa e cea care insuflă viață ecuațiilor.
Astfel, conştiinţa nu e suspendată în afara lumii fizice, ca un fel de accesoriu, ci e chiar în centrul ei.
Cred că perspectiva panpsihistă ne poate schimba relația cu natura şi poate avea serioase consecinţe etice și sociale.
Unele dintre ele pot fi contraintuitive.
Credeam că n-ar trebui să mănânc nimic dotat cu conștiință... ...că ar trebui să fiu vegetarian.
Ca adept al panpsihismului, dacă adopți această concepție, vei flămânzi.
Dacă stai să te gândești, asta îți schimbă concepțiile, pe când ceea ce contează din perspectivă etică și morală nu e atât realitatea conștiinței, cât nivelul și complexitatea ei.
E firesc și să ne punem întrebări despre conştiinţa altor sisteme, precum computerele.
De pildă, Samantha, sistemul dotat cu inteligență artificială din „Ea”.
E oare conştientă ?
Din perspectiva informaţională panpsihistă, „ea” prelucrează și integrează informaţii complexe, deci răspunsul e, probabil, da.
Dacă e aşa, apar probleme etice serioase referitoare atât la dezvoltarea sistemelor informatice inteligente, cât şi la închiderea lor.
În cele din urmă, vă puteți întreba despre conştiinţa grupurilor, a planetei.
Are Canada conştiinţă proprie ?
Sau, la nivel local, un grup integrat, ca publicul unei conferințe TED, are oare o conştiinţă colectivă, vede grupul un film interior, diferit de cel al fiecărui membru ?
Nu știu răspunsul la întrebare, dar cred că merită luat în serios.
Așadar, perspectiva panpsihistă e una radicală şi nu ştiu dacă e corectă.
Am mai multă încredere în prima idee nebunească, conform căreia conştiinţa e fundamentală, decât în a doua, care spune că e universală.
Această concepție naşte o serie de întrebări și probleme, de pildă cum reușesc fărâmele de conştiinţă să alcătuiască conştiinţa complexă familiară nouă ?
Dacă vom răspunde la aceste întrebări, vom pava drumul spre o teorie serioasă a conştiinţei.
Altfel, va deveni cea mai grea problemă din ştiinţă şi filozofie.
Nu ne putem aştepta s-o rezolvăm peste noapte.
Dar cred că vom reuși până la urmă.
Înţelegerea conştiinţei e adevărata cheie a înţelegerii universului și a propriei persoane.
Doar să alegem cea mai potrivită idee trăsnită.
Mulţumesc.
Am crescut într-un orăşel în Victoria.
Am avut o viaţă obişnuită.
Am mers la şcoală, am ieşit cu prietenii şi m-am bătut cu surorile mai mici.
A fost cât se poate de normal.
La 15 ani, un membru al comunităţii i-a abordat pe părinţii mei pentru că dorea să mă nominalizeze pentru un premiu.
Ei au spus: „Foarte drăguţ, dar există o problemă.
Ea nu a realizat nimic".
Şi aveau dreptate.
Am mers la şcoală, am luat note bune.
Am avut un job dupa şcoală la salonul de coafură al mamei mele unde mă uitam la „Buffy spaima vampirilor" şi „Golful Dawson".
Ştiu.
E o contradicţie.
Dar aveau dreptate.
Nu făcusem nimic ieşit din comun.
Deloc.
Ceva care să poată fi considerat realizare dacă eliminaţi din ecuaţie dizabilitatea.
Mai târziu, când eram profesor la un liceu în Melbourne şi eram de 20 de minute în clasă, un băiat a ridicat mâna şi a spus „Doamnă, când începeţi discursul?"
Iar eu am spus: „Poftim?"
Le povesteam de 20 de minute despre legea defăimării.
Iar el spune: „Vorbesc despre discursul motivaţional.
Ca atunci când vin la şcoală persoane în scaunul cu rotile şi spun lucruri motivaţionale?"
„Au loc de obicei în holul mare."
Atunci mi-am dat seama: Copilul experimentase contactul cu persoane cu dizabilităţi doar ca obiect inspiraţional.
Nu suntem aşa pentru acest copil -- care n-are nici o vină -- dar pentru mulţi dintre noi e adevărat.
Pentru mulţi, persoanele cu dizabilităţi nu sunt profesorii noştri, doctorii sau manichiuristele.
Nu suntem oameni reali.
Noi doar inspirăm pe alţii.
Eu stau aici pe scenă în acest cărucior cu rotile şi voi vă aşteptaţi să vă inspir.
Corect?
Da.
Ei bine, mă tem că o să vă dezamăgesc destul de rău.
Nu sunt aici să vă inspir.
Ci să vă spun că suntem minţiţi cu privire la dizabilitate.
Ne-a fost vândută minciuna că dizabilitatea e un Lucru Rău (cu litere mari).
Iar dacă trăieşti cu o dizabilitate eşti excepţional.
Nu este un lucru rău şi nu te face excepţional.
Iar în ultimii ani am reușit să propagăm această minciună chiar şi în social media.
Aţi văzut probabil imagini ca: „Singura dizabilitate in viață e o atitudine rea."
Sau: „Scuza ta este invalidă."
Sau: „Înainte să renunţi, încearcă!"
Sunt doar câteva exemple şi există multe imagini.
Poate aţi văzut una cu o fată fără mâini care pictează cu un creion în gură.
Sau un copil care aleargă cu protezele din fibră de sticlă.
Şi aceste imagini popularizate sunt pornografie inspiraţională.
Şi folosesc intenţionat acest termen pentru că tratează ca obiecte un grup de oameni pentru beneficiul altui grup.
Adică folosim oamenii cu dizabilităţi în beneficiul celorlalţi.
Scopul acestor imagini este să vă inspire, să vă motiveze şi să spuneţi în gând: „Viaţa mea ar putea fi mai rea decât este." „Aş putea fi acea persoană".
Dar dacă eşti acea persoană?
Am pierdut şirul momentelor în care m-au abordat oameni străini care să-mi spună că sunt curajoasă, că îi inspir şi asta cu mult înainte ca munca mea să aibă legatură cu publicul.
Ei mă felicitau că reuşesc să mă trezesc dimineaţa şi să-mi aduc aminte numele.
Şi asta te transformă în obiect.
Aceste imagini te tratează drept obiect, adică folosesc oamenii cu dizabilităţi în beneficiul celorlalţi.
Ei sunt acolo ca să îi priveşti şi să gândeşti că lucrurile nu sunt atât de rele şi să uiţi de îngrijorări.
Iar viaţa unei persoane cu dizabilităţi este dificilă.
Avem de depăşit anumite lucruri.
Dar acele lucruri diferă de cele la care vă gândiţi.
Nu au legătură cu corpul.
Folosesc „persoane cu dizabilităţi" deliberat pentru că subscriu modelului social al dizabilităţii care spune că dizabilitatea este accentuată mai degrabă de societatea în care trăim decât de corpurile şi diagnosticul nostru.
Am trăit mult în acest corp.
M-am ataşat de el.
Face lucrurile de care am nevoie şi am învăţat să-l folosesc optim ca şi voi şi despre asta-i vorba în acele imagini.
Ei nu fac nimic special.
Îşi folosesc corpul cât mai bine.
Este deci oare corect să îi tratăm în acest fel şi să arătam acele imagini?
Când oamenii spun: „Mă inspiri" o spun ca un compliment.
Şi ştiu de ce.
Din cauza minciunii că dizabilitatea te face extraordinar.
Sincer: nu este aşa.
Ştiu ce gândiţi.
Sunt aici plină de inspiraţie şi vă gândiţi „Doamne, Stela, pe tine nu te inspiră nimic?"
Ba da.
Învăţ de la alte persoane cu dizabilităţi.
Nu că aş fi mai norocoasă ca ele.
Ci că este o idee genială să foloseşti paleta de grătar să apuci lucrurile de jos.
Învăţ un truc: cum să-mi încarc bateria de la telefon de la bateria scaunului.
Genial.
Învăţăm unii de la alţii puterea şi tăria nu în pofida corpurilor şi diagnosticelor ci în ciuda lumii care ne consideră excepţionali şi ne transformă în obiecte.
Cred că această minciună despre dizabilitate este nedreaptă.
Ne face viaţa mai grea.
Iar citatul „Singura dizabilitate în viaţă e o atitudine greşită," motivul pentru care este un rahat este pentru că nu e adevărat.
Din cauza modelului dizabilităţii, dacă zâmbim la scări nu se transformă în rampă.
Niciodată.
(Aplauze) Dacă zâmbim la ecranul televizorului nu apar subtritări pentru oamenii fără auz.
Şi nici stând în mijlocul unei librării radiind o atitudine pozitivă nu va face cărţile să fie în braille.
Nu se va întâmpla.
Vreau să trăiesc într-o lume în care dizabilitatea nu este excepţia ci norma.
Într-o lume în care o fată de 15 ani care stă în camera ei şi se uită la „Buffy, spaima vampirilor" nu este considerată excepţională doar pentru că stă jos.
Vreau să trăiesc într-o lume în care să nu avem aşteptări atât de joase de la oamenii cu dizabiliăţi că îi felicităm că se dau jos din pat şi îşi aduc aminte cum îi cheamă.
Într-o lume în care valorizăm realizările oamenilor cu dizabilităţi şi într-o lume în care un copil din clasa a 11-a de la liceul din Melbourne nu este surprins că profesorul foloseşte scaunul cu rotile.
Dizabilitatea nu te face excepţional dar întrebându-te ce ştii despre asta, te face excepțional.
Mulţumesc.
Ce au realitatea augmentată și fotbalul profesional în comun cu empatia?
Și care e viteza în aer a unei rândunici?
Din păcate, voi răspunde doar la una dintre aceste întrebări, deci vă rog să vă stăpâniți dezamăgirea.
Când oamenii se gândesc la realitatea augmentată, se gândesc la filmul "Raport Special" și la Tom Cruise făcând cu mâinile în aer, dar realitatea augmentată nu e știință-ficțiune.
Realitatea augmentată se va întâmpla în timpul vietii noastre și va avea loc pentru că avem mijloacele necesare și oamenii trebuie să fie conștienți de asta, pentru ca realitatea augmentată ne va schimba viețile la fel ca internetul și telefoanele mobile.
Așadar, cum obținem realitatea augmentată?
Primul pas, este ceea ce port chiar acum, Google Glass.
Mulți sunteti familiarizați cu Google Glass.
Ceea ce poate nu știați este că Google Glass e un dispozitiv care vă va permite să vedeți ce văd eu.
Vă va permite să simțiți cum este să fii un atlet profesional pe teren.
Acum, singurul mod în care puteți fi pe teren este ca eu să incerc să vă explic.
Trebuie să folosesc cuvinte, să creez un cadru pe care il veți completa cu imaginația dumneavoastră.
Cu Google Glass, putem pune asta sub o cască, și putem simți cum e să alergi pe teren cu 100 de mile pe oră, sângele pulsându-vă în urechi.
Puteți simți cum e să ai un bărbat de 250 de livre alergând spre dumneavoastră încercând să vă decapiteze cu fiecare picătură din ființa sa.
Am fost subiectul unei asemenea situații și nu e foarte plăcut.
Prin urmare, am câteva metraje să vă arăt cum e să porți Google Glass sub cască pentru a vă da o idee.
Din păcate, nu e un video cu antrenamenet NFL.
NFL crede ca tehnologia de urgență e ceea ce se întâmplă când un submarin iese la suprafață,- dar facem ce putem.
Deci să vedem niște videouriChris Kluwe : Hai.
Ugh, să fii atacat e aiurea.
Stai, să ne apropiem puțin.
Bine, ești gata?
Hai!
Dupa cum vedeți, o vagă idee despre ce inseamnă să fii atacat pe terenul de fotbal din perspectiva unui jucător.
Dupa cum probabil ați observat, câteva persoane lipsesc aici: restul echipei.
Avem câteva clipuri cu acea politețe a Universității din Washington.
Hey, Mice 54!
Mice 54!
Blue 8!
Blue 8!
Hai!
Oh!
Asta ne aduce puțin mai aproape de cum e să fii pe acel teren, dar nu e nici pe aproape cum e să fii in NFL.
Fanii vor acea experiență.
Fanii vor să fie pe teren.
Vor să fie jucătorii lor preferați, și deja mi-au vorbit pe YouTube, pe Twitter, spunându-mi, ”Hey, poți aduce asta pe un fundaș?
Poți aduce aceasta pe un jucător din ofensivă?
Noi vrem acea experiență.”
Bine, odata ce am încercat cu GoPro și Google Glass, cum o facem mai bine?
Cum facem următorul pas?
Așadar, facem acel pas ducându-ne la ceva numit Oculus Rift, care cred că mulți dintre voi il cunosc.
Oculus Rift a fost descris ca una dintre cele mai realiste dispozitive de realitate virtuală create vreodată, și asta nu e doar o exagerare.
Vă voi arăta de ce nu-i doar o exagerare cu acest video.
: Oh!
Oh!
Nu!
Nu!
Nu!
Nu mai vreau să joc!
Nu!
Oh, Doamne!
Aaaah!
Iată experiența unui bărbat pe un roller coaster căruia îi e frică pentru viața sa.
Care credeți că va fi experiența a fanului cand vom lua videoul cu Adrian Peterson care năvălește, oprind un atacant cu mâna țeapănă înainte de a alerga pentru un gol?
Care credeți că va fi experiența acelui fan cînd el însusi este Messi alergând pe teren punând mingea in spatele plasei, sau Federer servind Wimbledon?
Care credeți că va fi experiența lui atunci cînd va coborî muntele cu mai mult de 70 de mile pe oră ca un schior olimpic?
Eu cred ca vânzările de scutece pentru adulți vor izbucni.
Dar asta încă nu e realitatea augmentată.
E doar realitatea virtuală, R.V. Cum ajungem la realitatea augmentată, R.A.?
Ajungem la realitatea augmentată când antrenorii, managerii și patronii privesc acest flux de informații, la ceea ce oamenii vor să vadă, și își spun, ”Cum folosim asta pentru a face echipele noastre mai bune?
Cum o folosim pentru a câștiga jocurile?”
Echipele folosesc mereu tehnologii pentru a câștiga jocuri.
Lor le place să câștige.
Asta le aduce bani.
Deci o scurtă istorie a tehnologiilor in NFL.
In 1965, Baltimore Colts a pus o brățară pe atacantul lor pentru a-i permite să anunțe turele mai repede.
Ei au cîștigat Super Bowl în acel an.
Alte echipe le-au urmat exemplul.
Mai multi oameni au privit jocul pentru ca era mai captivant.
Era mai rapid.
In 1994, NFL au pus căști cu radio în căștile atacanților, și mai târziu in cele ale defensivei.
Mai mulți oameni au urmărit jocurile pentru că era mai rapid.
Era mai distractiv.
În 2023, imaginați-vă că sunteți un jucător mergând în mulțime, și aveți următorul joc afișat exact în față, pe viziera dumneavoastră din plastic care o purtați deja în acest moment.
Nu vă mai faceți griji pentru uitarea turelor, pentru a memoriza setul de strategii.
Doar ieșiți și reacționați.
Și antrenorii își doresc asta, pentru că temele scăpate vă fac să pierdeți jocuri, iar antrenorii urăsc să piardă.
Pierderea jocurilor vă lasă șomer dacă sunteți antrenor.
Ei nu își doresc asta.
Dar realitatea augmentată nu e doar un set sporit de strategii.
E și un mod de a lua toată informația și a o folosi în timp real pentru a spori modul de a juca.
Cum ar fi aceasta?
Ei bine, o bază simplă ar fi o cameră video privind în jos din fiecare colț al stadionului, oferind perspectiva de ochi de pasăre a tuturor oamenilor de acolo.
Avem deasemeni informatii din senzorii din cască și accelerometri, tehnologie la care se lucreaza acum.
Luați toată această informație și o transferați la jucători.
Echipele bune o transferă într-un mod în care jucătorii o pot utiliza.
Cele rele au surmenaj de informație.
Asta diferențiază echipele bune de cele rele.
Și acum, departamentul dvs. I.T. e la fel de important ca cel de cercetare, iar extragerea informației nu mai e pentru tocilari.
E și pentru atleți.
Cine ar fi crezut?
Cum ar arăta asta pe teren?
Ei bine, imaginați-vă că sunteți fundașul.
Luați mingea și vă sustrageți.
Scanați terenul în căutarea unui receptor liber.
Deodată, un bliț luminos pe partea stângă a vizorului vă informează, partea oarbă a fundașului atacă.
În mod normal, n-ați fi putut să-l vedeți, dar sistemul de realitatea augmentată va înștiințează.
Dumneavostră avansați.
Alt bliț vă alertează despre un receptor liber.
Aruncați mingea, dar sunteți lovit deindată ce aruncați.
Mingea pleacă în altă parte.
Nu știți unde va ateriza.
Totuși, în vizorul receptorului, el vede un petec de iarba luminând, și știe cum să se adapteze.
El pleacă, prinde mingea, aleargă, gol.
Mulțimea o ia razna și fanii sunt cu el fiecare pas din drumul său, urmărind din fiecare perspectivă.
Așadar, asta este ceva ce va crea un entuziasm masiv în joc.
Va face tone de oameni să îl urmărească, pentru că oamenii își doresc această experiență.
Fanii vor să fie pe teren.
Vor să fie jucătorul lor favorit.
Realitatea augmentată va fi o parte din sport, pentru că e prea profitabil să nu fie.
Dar intrebarea care v-o pun este, este oare asta tot cu ce ne mulțumim în folosirea realității augmentate?
O vom utiliza doar pentru panemul nostru, distracția noastră normală?
Cred că putem folosi realitatea augmentată pentru ceva mai mult.
Putem folosi realitatea augmentată ca un mod de a stimula mai multă empatie cu specia umană, arătând literalmente cuiva cum arată să mergi o milă în papucii altei persoane.
Noi știm că această tehnologie merită liga sporturilor.
Merită venitul de bilioane de dolari pe an.
Dar cât valorează aceasta tehnologie pentru un profesor într-o clasă încercând să arate unui bătăuș cât de dăunătoare sunt acțiunile sale din prespectiva victimei?
Ce valoare va avea această tehnologie pentru o persoană gay din Uganda sau din Rusia încercând să arate lumii cum e să trăiețti sub persecuție?
Ce valoare are aceasta tehnologie pentru un Comandant Hadfield sau un Neil deGrasse Tyson încercând să inspire o generație de copii să reflecteze mai mult despre spațiu și știință în loc de rapoartele trimestriale și cei din Kardashians?
Doamnelor și domnilor, realitatea augmentată vine.
Întrebările care ni le punem, deciziile care le facem, și provocările care le înfruntăm sunt, ca de obicei, de datoria noastră.
Vă mulțumesc.
M-am pensionat recent de la poliția rutieră din California după 23 de ani de muncă.
Majoritatea timpului l-am petrecut patrulând partea de sud a coastei comitatului Marin, incluzând podul Golden Gate.
Podul este o construcție emblematică, cunoscut pretutindeni pentru vederea frumoasă spre San Francisco, Oceanul Pacific și arhitectura sa însuflețitoare.
Din nefericire, atrage și multe sinucideri, fiind unul din cele mai folosite locuri din lume.
Golden Gate a fost deschis în 1937.
Joseph Strauss, inginerul șef care s-a ocupat de construcția lui, spunea: „De pe pod practic nu te poți sinucide.
Săritul de pe el e nepractic și improbabil.”
Totuși, de la deschiderea lui, peste 1600 de persoane au sărit de pe el.
Unii cred că drumul dintre cele două turnuri te duce într-o altă dimensiune – așa a fost imaginat romantic podul –, că săritul de pe el te eliberează de toate grijile și durerile, iar apa de dedesubt îți purifică sufletul.
Dar să vă spun ce se întâmplă când podul e folosit pentru sinucidere.
După 4–5 secunde de cădere liberă, corpul lovește apa cu 120 km/h.
Oasele se zdrobesc, unele perforând organele vitale.
Majoritatea mor la impact.
Cei care nu mor pe loc se zbat fără ajutor în apă. și se îneacă.
Nu cred că cei care se gândesc la metoda asta realizează ce moarte groaznică îi așteaptă.
Iată balustrada.
Exceptând zona celor două turnuri, banda de oțel are 80 cm, paralel cu podul.
Aici stau majoritatea înainte să se arunce.
Vă spun din experiență, odată ce persoana e pe bandă, în momentul lor cel mai întunecat, e greu să-i aduci înapoi.
Am făcut poza asta anul trecut în timp ce tânăra vorbea cu un ofițer despre viața ei.
Vă spun cu bucurie că am reușit în acea zi s-o aducem înapoi peste balustadă.
Când am început să lucrez pe pod, nu aveam niciun fel de pregătire.
Ne zbăteam să facem față.
Nu era periculos doar pentru cei care se gândeau la sinucidere, ci și pentru ofițeri.
Am avansat mult de atunci.
Acum, ofițerii veterani și psihologii antrenează polițiștii noi.
Acesta e Jason Garber.
L-am cunoscut pe 22 iulie anul trecut când am fost anunțat de un posibil sinucigaș ce stătea pe bandă pe la mijlocul podului.
M-am dus și când am ajuns l-am văzut pe Jason vorbind cu un polițist de pe pod.
Jason avea doar 32 de ani, venise aici cu avionul din New Jersey.
De fapt, mai venise aici de două ori din New Jersey pentru tentativă de sinucidere.
După ce am vorbit cu Jason timp de o oră, ne-a întrebat dacă știm povestea cu cutia Pandorei.
Dacă vă mai amintiți mitologia greacă, Zeus a creat-o pe Pandora și a trimis-o pe pământ cu o cutie și i-a spus: „Să nu deschizi niciodată cutia.”
Într-o zi pe Pandora a învins-o curiozitatea și a deschis cutia.
Au ieșit afară boli, dureri, și tot felul de rele împotriva omului.
Singurul lucru bun în cutie era speranța.
Jason ne-a întrebat, „Ce se întâmplă când deschizi cutia și nu speranța nu-i acolo?”
A tăcut pentru o clipă, s-a lăsat pe dreapta, și s-a dus.
Acest tânăr inteligent din New Jersey s-a sinucis.
Am vorbit cu părinți lui Jason în seara aceea și în timp ce vorbeam cu ei nu cred că m-am descurcat prea bine, pentru că ziua următoare, rabinul familiei lor m-a sunat să vadă cum mă simt.
Părinții lui Jason l-au rugat să mă sune.
Efectele secundare ale sinuciderii afectează așa de mulți oameni.
Vă întreb: ce ați face dacă un membru de familie, un prieten sau un iubit ar avea gânduri sinucigașe?
Ce ați spune?
Ați ști ce să spuneți?
Din experiența mea, nu e important doar să spui ceva, ci să și asculți.
Asculți ca să înțelegi.
Nu-l cerți, nu-l învinovățești, nu-i spui că știi ce simte, pentru că probabil nu știi.
Simpla ta prezență acolo poate fi punctul de întoarcere de care are nevoie.
Dacă credeți că cineva vrea să se sinucidă, nu vă temeți să fiți direct și să-i puneți întrebarea.
De exemplu, puteți întreba așa: „Alți în circumstanțe asemănătoare s-au gândit să-și pună capăt vieții; ai și tu astfel de gânduri?”
Confruntarea directă le poate salva viața, făcându-i să se răzgândească.
Căutați și alte indicii: lipsa de speranță, convingerea că lucrurile sunt groaznice și nu se vor îmbunătăți niciodată; lipsa de speranță, credința că nu poți face nimic să schimbi ceva; solitudine recentă și pierderea interesului în viață.
Am decis asupra acestui subiect acum câteva zice, și am primit un email de la o doamnă pe care aș vrea să vi-l citesc.
Și-a pierdut fiul pe 19 ianuarie anul acesta și mi-a scris acum două zile.
Cu permisiunea și binecuvântarea ei vă citesc. „Bună, Kevin, bănuiesc că ești la conferința TED.
Trebuie să fie o experiență unică.
Mă bate gândul să merg să mă plimb pe pod în weekend.
Voiam să-ți las un bilet.
Sper să-l răspândești multora care să meargă acasă să vorbească prietenilor care să-l dea mai departe prietenilor lor.
Încă mai sunt în șoc, dar observ tot mai multe momente în care realizez că Mike nu se întoarce acasă.
Mike conducea de la Petaluma spre San Francisco să vadă meciul cu 49ers împreună cu tatăl lui pe 19 ianuarie.
Nu a ajuns acolo.
Am sunat la poliția din Petaluma și l-am dat dispărut.
A doua zi dimineața, doi polițiști au bătut la ușă și au spus că mașina lui Mike era la pod.
Cineva îl văzuse sărind de pe pod la ora 13.58 în ziua precedentă.
Îți mulțumesc foarte mult pentru că-i susții pe cei care, poate doar temporar, se simt prea slabi să-și susțină cauza.
Cine n-a fost deprimat chiar fără să sufere de o boală mintală?
N-ar trebui să fie așa ușor să-ți pui capăt.
Mă rog pentru lupta pe care o duci.
Podul Golden Gate trebuie să fie o trecere peste frumosul nostru golf, nu un cimitir.
Succes săptămâna asta.
Vicky.”
Nu-mi pot imagina curajul care i-a trebuit să se ducă la acel pod și să meargă pe unde a mers fiul ei atunci, precum și curajul de a-și continua viața.
Aș vrea să vă prezint pe cineva care întruchipează speranța și curajul.
Pe 11 martie 2005, am răspuns la un apel radio despre un posibil sinucigaș de pe trotuarul podului, lângă turnul dinspre nord.
Când am ajuns cu motocicleta l-am văzut pe acest tânăr, Kevin Berthia, stând pe trotuar.
Când m-a văzut, a trecut imediat peste balustradă, și stătea pe o țeavă care merge în jurul turnului.
Timp de o oră și jumătate, l-am ascultat pe Kevin vorbind despre depresiile și tristețile lui.
Kevin s-a răzgândit singur să treacă înapoi balustrada și să-i acorde vieții încă o șansă.
Când s-a întors Kevin, l-am felicitat. „E un nou început, o nouă viață.”
Dar l-am întrebat: „Ce anume te-a făcut să vii înapoi și să-i acorzi vieții o altă șansă?”
Știți ce a răspuns? „Tu m-ai ascultat.
M-ai lăsat să vorbesc și doar m-ai ascultat.”
La scurt timp după aceea, am primit o scrisoare de la mama lui Kevin, o am aici cu mine, aș vrea să v-o citesc. ”Dragă d-le Briggs, nimic nu va șterge evenimentele din 11 martie, dvs sunteți unul din motivele pentru care Kevin e încă în viață.
Cred că Kevin striga disperat după ajutor.
A fost diagnosticat cu o boală mintală pentru care a fost tratat corespunzător.
L-am adoptat pe Kevin la 6 luni, neștiind ce moștenește, dar, mulțumesc lui Dumnezeu, acum știm.
Kevin s-a vindecat.
Îi mulțumim lui Dumnezeu pentru ce ați făcut.
Cu multă sinceritate, Narvella Berthia.”
Și la final de pagină scrie, PS: Când am fost la Spitalul General din San Francisco în acea seară dvs erați cel înregistrat ca pacient.
Mi-a trebuit mult să îndrept eroarea.
Astăzi, Kevin e un tată iubitor și membru activ al societății.
Vorbește deschis despre evenimentele din acea zi și despre depresiile lui în speranța că povestea lui îi va inspira și pe alții.
Sinuciderea nu e doar ceva cu care m-am confruntat în munca mea.
E personal.
Bunicul meu s-a sinucis prin otrăvire.
Acea decizie, i-a curmat durerea lui, dar m-a privat pe mine să-l cunosc.
Asta face sinuciderea.
Majoritatea sinucigașilor sau cei ce au gânduri de sinucidere, nu se gândesc că vor răni pe altcineva.
Vor să-și sfărșească doar durerea lor.
De regulă, asta se poate realiza în trei moduri: prin somn, droguri ori alcool, sau moarte.
De-a lungul profesiei mele, am răspuns și am fost implicat în sute de cazuri de boli mintale sau sinucideri de pe pod.
Dintre incidentele în care am fost implicat, am pierdut doar doi, dar și atât e prea mult.
Unul a fost Jason.
Celălalt a fost un bărbat cu care am vorbit cam o oră.
În acest timp, mi-a dat mâna de trei ori.
La ultima strângere de mână, s-a uitat la mine și a spus, „Kevin, îmi pare rău, dar trebuie să plec.”
Și a sărit.
Cumplit.
Îngrozitor.
Dar vreau totuși să vă spun că majoritatea celor cu care stăm de vorbă pe pod nu se sinucid.
În plus, puținii care au sărit și au supraviețuit și pot povesti, acei 1–2 %, majoritatea au spus că în clipa în care s-au lăsat să cadă, și-au dat seama că au greșit și că vor să trăiască.
Spun oamenilor, podul nu leagă doar Marin de San Francisco, ci și oamenii.
Acea legătură pe care o facem, e ceva ce fiecare dintre noi ar trebui să facă.
Sinuciderea poate fi prevenită.
Există ajutor.
Există speranță.
Vă mulțumesc foarte mult.
Lumea te vede altfel față de cum ești, dar tu știi cine ești cu adevărat și o întrebare te macină: Cum să arăt ceea ce sunt?
Poate că povestea mea e unică, dar nu sunt deloc singura din lume.
Când am devenit model, am simțit că în sfârșit mi s-a îndeplinit visul pe care l-am avut de când eram copil.
Adevăratul meu eu se reflecta, în sfârșit, în exterior.
Din motive complicate, la care o să ajung mai târziu, când mă uit la această poză, mă gândesc că, la momentul respectiv, îmi spuneam că am reușit, că am ajuns unde mi-am dorit.
Dar anul trecut în octombrie, mi-am dat seama că mă aflu abia la început.
Toți suntem împărțiți în categorii de familie, religie, societate, epoca în care trăim, chiar și de propriul corp.
Unii oameni au curajul să se elibereze, să nu accepte limitările impuse de culoarea pielii, sau de părerile celor din jurul lor.
Acești oameni sunt mereu o amenințare la adresa a ceea ce se consideră normă, statut acceptabil.
În ceea ce mă privește, în ultimii nouă ani, unii vecini, prieteni, colegi, nici agentul meu n-au știut povestea mea.
Un mister are o destăinuire.
Iată destăinuirea mea: La naștere, mi s-a atribuit sexul masculin, după aspectul organelor genitale.
Îmi aduc aminte când aveam cinci ani, mergeam prin casă, în Filipine, cu un tricou pe cap.
Mama m-a întrebat: „De ce porți mereu tricoul ăla pe cap?”
I-am spus: „Mamă, ăsta e părul meu.
Eu sunt fată”.
Știam atunci care îmi este identitatea.
Sexul a fost considerat întotdeauna un dat natural, invariabil, dar în prezent știm că e fluid, complex și misterios.
Din cauza succesului meu, n-am avut niciodată curajul să-mi spun povestea, nu pentru că am crezut că e greșit ce-am făcut, ci din cauza felului în care lumea ne tratează pe noi, cei care vrem să ne eliberăm.
În fiecare zi, sunt foarte recunoscătoare că sunt femeie.
Am o mamă, un tată și o familie care m-a acceptat așa cum sunt.
Mulți nu sunt atât de norocoși.
O veche tradiție în cultura asiatică serbează misterul fluid al sexului.
Există o zeiță budistă a compasiunii.
Există o zeiță hindu, hijra.
Când aveam opt ani, mă aflam în Filipine la o sărbătoare dedicată acestor mistere.
Eram în fața scenei și mi-aduc aminte că am văzut o femeie frumoasă.
În acel moment am realizat că vreau să fiu o astfel de femeie.
Când aveam 15 ani, și încă mă îmbrăcam ca un băiat, am întâlnit o femeie pe nume T.L. Este transgender, manager de concursuri de frumusețe.
În seara în care m-a întrebat: „Cum de nu participi la concursul de frumusețe?”, m-a asigurat că dacă particip, ea se va ocupa de taxa de concurs și de ținute.
În seara aceea, am câștigat proba de costume de baie și de rochii lungi și am ieșit pe locul doi din peste 40 de candidate.
Acel moment mi-a schimbat viața.
Deodată, am intrat în lumea concursurilor de frumusețe.
Nu mulți pot spune că primul lor job a fost regină a concursurilor de frumusețe pentru femeile transgender, dar eu pot.
Așa că, de la 15 la 17 ani, am participat la cele mai faimoase concursuri, dar și la unul din remorca unui camion, la unele pe un trotuar lângă lanul de orez, iar când ploua, și plouă mult în Filipine, organizatorii trebuiau să mute concursul în casa cuiva.
Am întâlnit de asemenea străini binevoitori, mai ales când am călătorit în provincii izolate în Filipine.
Dar cel mai important, mi-am cunoscut o parte din cei mai buni prieteni în acea comunitate.
În 2001, mama mea, care s-a mutat la San Francisco, m-a sunat să-mi spună că cererea de rezidență în America m-a fost aprobată. și că pot să mă mut în Statele Unite.
M-am împotrivit.
I-am spus mamei: „Mă simt bine aici, cu prietenii mei, îmi place să călătoresc, să particip la concursuri de frumusețe.”
Dar după două săptămâni m-a sunat și mi-a spus: „Știai că dacă te muți în Statele Unite poți să-ți schimbi numele și sexul?”
A fost tot ce-am avut nevoie să aud.
Tot mama mi-a spus să-mi scriu numele cu doi de E. A venit cu mine când m-am operat în Tailanda, la 19 ani.
Interesant, în unele orașe primitive din Tailanda se fac unele din cele mai prestigioase, sofisticate și sigure intervenții chirurgicale.
La vremea aceea, în Statele Unite, trebuia să faci operație ca să-ți poți schimba numele și indicatorul sexului.
În 2001, m-am mutat în San Francisco și-mi aduc aminte că mă uitam la permisul meu de conducere, în care era trecut numele Geena și F ca indicator al sexului.
A fost un moment intens.
Unii oameni folosesc permisul de conducere pentru a se identifica sau pentru a arăta că au vârsta legală ca să consume alcool, dar pentru mine, reprezenta permisiunea de a-mi trăi viața, de a mă simți demnă.
Dintr-odată, temerile mele s-au micșorat.
Am simțit că-mi pot îndeplini visul de a mă muta la New York și de a deveni model.
Mulți nu sunt atât de norocoși.
Mă gândesc la o femeie pe nume Ayla Nettles.
O tânără din New York, care și-a trăit adevărul cu curaj, dar căreia ura i-a pus capăt vieții.
Pentru majoritatea celor din comunitatea mea, asta e realitatea în care trăim.
Rata de sinucidere e de nouă ori mai mare decât în rândul restului populației.
În fiecare an, 20 noiembrie e zi de veghe, în întreaga lume, dedicată Comemorării Transgenderilor.
Mă aflu pe această scenă datorită multora care au luptat pentru dreptate.
Ele sunt Marsha P. Johnson și Sylvia Rivera.
Azi, chiar în acest moment, am dezvăluit totul.
Nu mai pot ține adevărul doar pentru mine.
Vreau să fac tot ce pot ca să-i ajut pe alții să trăiască fără rușine și teroare.
M-am destăinuit aici pentru ca în viitor să nu mai fie nevoie de o zi ca 20 noiembrie.
Adevărul meu cel mai profund m-a făcut să accept cine sunt.
Tu vei accepta?
Vă mulțumesc foarte mult.
Mulțumesc.
Geena, am o întrebare pentru tine.
Mă întreb ce le-ai spune în mod special părinților, dar, lărgind cercul, prietenilor, familiei, oricui ar putea întâlni un copil sau o persoană care nu se simte deloc comod cu sexul care i-a fost atribuit la naștere.
Ce le-ai spune membrilor familiei acelei persoane, ca să-i ajuți să devină buni, înțelegători și atenți?
Sigur.
Eu, una, sunt foarte norocoasă.
Susținerea de care m-am bucurat, în special din partea mamei mele, și familia mea contează enorm.
De fiecare dată când îndrumam tinere transgender, uneori, când mă sunau și-mi spuneau că părinții lor nu pot să accepte adevărul, o sunam pe mama și-i spuneam: „Mamă, poți s-o suni pe femeia asta?”
Uneori funcționa, alteori nu.
Identitatea sexuală este esența oricărei ființe, nu-i așa?
Tuturor ni se atribuie sexul la naștere.
Ce încerc să fac e să le explic că uneori ceea ce ni se atribuie nu se potrivește cu ce simțim și că ar trebui ca oamenii să fie liberi să se identifice singuri.
Ar trebui să discutăm asta cu părinți, cu colegi.
Mișcarea transgender se află foarte la început, comparativ cu felul în care a început mișcarea gay.
Sunt încă multe lucruri de făcut.
Ar trebui să existe înțelegere.
Oamenii ar trebui să fie curioși și să pună întrebări și sper ca voi să fiți aliații mei.
Mulțumesc.
A fost minunat.
În majoritatea societăţilor patriarhale şi tribale taţii sunt de obicei cunoscuţi datorită fiilor dar eu sunt unul dintre puţinii cunoscuţi datorită fiicei şi sunt mândru de asta.
Malala şi-a inceput campania pentru educaţie şi a luptat pentru drepturile sale în 2007, iar în 2011, când eforturile i-au fost recunoscute, i-a fost acordat premiul naţional de pace pentru tineret şi a devenit o faimoasă tânără a ţării sale.
Înainte era fata mea acum eu sunt tatăl ei.
Doamnelor şi domnilor, din punct de vedere istoric, povestea femeilor e una a nedreptăţii, a inegalităţii, a violenţei şi a exploatării.
De exemplu în societăţile patriarhale, chiar de la început atunci când se naşte o fată nu sărbătoreşte nimeni.
Ea nu e binevenită pentru nici unul dintre părinţi.
Vecinii vin şi o compătimesc pe mamă şi nimeni nu îl felicită pe tată.
Iar mama se simte foarte stânjenită că are o fată.
Când primul născut e o fată, e tristă.
Când naşte a doua fiică, e şocată şi când, aşteaptând un fiu, i se naşte o a treia fiică, mama se simte vinovată ca un criminal.
Mama nu e singura care suferă, ci şi fata nou născută, pe masură ce va creşte , va suferi şi ea.
La 5 ani, în loc să meargă la şcoală, ea stă acasă, iar fraţii ei merg la şcoală.
Până la 12 ani are o viaţă bună.
Se poate distra.
Se poate juca cu prietenii pe străzi şi se poate plimba în voie, ca un fluturaş.
Dar când intră în adolescenţă, şi împlineşte 13 ani îi e interzis să iasă din casă fără să o însoţească un bărbat.
E constrânsa să stea în casă.
Nu mai e o persoană liberă.
Devine onoarea tatălui, fraţilor şi familiei, iar dacă încalcă acest cod de onoare poate fi chiar ucisă.
E interesant că acest cod de onoare nu afectează doar viaţa fetei ci şi pe cea a bărbaţilor din familie.
Ştiu o familie cu şapte surori şi un frate, iar acel frate a emigrat în ţările din Golf, să îşi întreţină cele şapte surori şi părinţii, deoarece ar fi umilitor ca surorie lui să înveţe o meserie, să plece de acasă şi să se întreţină.
Aşa că acest frate, îşi sacrifică tinereţea şi fericirea surorilor pe altarul codului de "onoare".
Mai există un cod în societăţile patriarhale: obedienţa.
O fată bună ar trebui să fie foarte tăcută, foarte umilă şi foarte supusă.
Astea sunt criteriile.
Fata bună ar trebui să fie foarte tăcută.
Ar trebui să fie liniştită şi să accepte deciziile luate de tatăl şi mama ei, şi deciziile celor mai în vârstă chiar dacă nu e de acord cu ele.
Dacă e pusă să se mărite cu un bărbat pe care nu-l place sau cu unul bătrân, trebuie să accepte deoarece nu vrea să fie considerată nesupusă.
Dacă mariajul e fixat la o vârstă fragedă, ea trebuie să accepte.
Altfel va fi percepută ca nesupusă.
Ce se întâmplă în final?
Poetic spus e măritată, dată la pat, şi naşte băieţi şi fete.
Ironia e că ea, ca mamă, predă lecţia obedienţei, fiicei sale şi lecţia onoarei, băieţilor ei.
Cercul vicios se perpetuează.
Doamnelor şi domnilor, această condiţie a milioane de femei s-ar putea schimba dacă am gândi diferit, dacă femeile şi bărbaţii ar gândi diferit, dacă oamenii din societăţile patriarhale şi tribale din ţările în curs de dezvoltare ar încălca anumite reguli ale familiei şi societăţii şi dacă ar aboli legile dicriminatorii ale sistemelor din ţara lor, care sunt împotiva drepturilor omului şi ale femeilor.
Când s-a născut Malala, pentru prima dată - vă rog să mă credeţi că nu-mi plac nou-născuţii - dar când m-am uitat în ochii ei m-am simţit extrem de onorat.
Cu mult timp înainte să se nască, m-am gândit la un nume şi am fost fascinat de o luptătoare a libertăţii din Afghanistan.
Numele ei era Malalai din Maiwand, şi mi-am numit fiica după ea.
La câteva zile după ce Malala s-a născut, după ce fiica mea s-a născut, vărul meu a venit - şi a fost o coincidenţă - a venit la mine acasă şi a adus un arbore genealogic, mai exact arborele familiei Yousafzai.
Firul mergea 300 de ani în urmă.
L-am privit curios, dar toţi erau bărbaţi aşa că mi-am luat stiloul, am trasat o linie de la numele meu şi am scris "Malala".
Când a crescut şi a împlinit patru ani şi jumătate, am primit-o în şcoala mea.
Poate vă întrebaţi de ce menţionez primirea unei fete în şcoală?
E important.
Poate că e ceva normal în Canada, în America, în alte ţări civilizate, dar în ţările sărace, în societăţile patriarhale, tribale, e un eveniment important pentru o fată.
Înscrierea la o şcoală înseamnă recunoaşterea numelui şi identităţii ei.
Primirea într-o şcoală înseamnă intrarea în lumea visurilor şi aspiraţiilor, în care îşi poate explora potenţialul pentru viitorul său.
Am cinci surori şi niciuna nu a mers la şcoală.
O să fiţi uimiţi că acum două săptămâni, când completam formularul pentru Canada şi completam datele personale nu mi-am putut aminti prenumele unor surori.
Motivul e că nu văzusem niciodată numele lor scris pe un document.
Acesta e motivul pentru care îmi preţuiesc fiica.
Tatăl meu nu a putut oferi surorilor mele, fiicelor sale asta şi m-am gandit că eu trebuie să schimb asta.
Am apreciat inteligenţa şi perspicacitatea fiicei mele.
Am încurajat-o să stea lângă mine când veneau prietenii mei în vizită.
Am încurajat-o să mă însoţească la şedinţe.
Am încercat să îi inoculez toate aceste valori.
Şi am făcut asta nu doar cu Malala.
Am împărtăşit aceste valori la şcoală, cu elevii- fete sau băieţi.
Educare pentru emancipare.
Mi-am învăţat fiicele, elevele, să renunţe la lecţia obedienţei.
Mi-am învăţat elevii băieţi să se dezveţe de aşa-zisa onoare.
Fraţi şi surori ne luptăm pentru drepturile femeilor şi pentru mai mult loc femeilor în societate.
Dar ne confruntăm cu un fenomen nou, letal drepturilor omului şi în special drepturilor femeilor.
Se numeşte talibanizare.
Adică o negare completă a participării femeilor în toate activităţile politice, sociale şi economice.
S-au pierdut astfel sute de şcoli.
Fetelor le era interzis să meargă la şcoală.
Femeile erau forţate să poarte văl şi nu aveau voie să meargă la piaţă.
Muzicienii au fost reduşi la tăcere, fetele biciuite iar cântăreţii ucişi.
Milioane de oameni au suferit dar puţini au vorbit.
Cel mai înfricoşător e când în jur ai oameni care ucid şi biciuiesc iar tu vorbeşti despre drepturile tale.
E cel mai înspăimântător lucru.
Când avea 10 ani Malala a susţinut dreptul la educaţie.
A scris un jurnal pentru blogul BBC s-a oferit voluntară pentru documentarele New York Times şi a vorbit oriunde avea ocazia.
Vocea ei a fost cea mai puternică.
S-a răspândit peste tot în lume.
Acesta a fost motivul pentru care Talibanii nu au putut tolera campania ei, iar pe 9 Octombrie 2012 a fost împuşcată în cap.
A fost sfârşitul lumii pentru noi.
Lumea a devenit o gaură neagră.
În timp ce fiica mea se afla între viaţă şi moarte am şoptit la urechea soţiei mele: "Oare sunt de vină pentru cele întâmplate fetei noastre?"
Ea mi-a răspuns răspicat: "Te rog nu te învinovăţi.
Ai susţinut o cauză dreaptă.
Ţi-ai riscat viaţa pentru adevăr, pentru pace şi pentru educaţie.
Ai inspirat fata iar ea ţi s-a alăturat.
Amândoi sunteţi pe calea cea bună iar Dumnezeu o va proteja."
Aceste cuvinte au însemnat mult şi întrebarea nu mi-am mai pus-o.
Când Malala a fost în spital, trecând prin dureri cumplite, cu migrene îngrozitoare, pentru că-i fusese afectat nervul facial, o umbră cuprindea faţa soţiei mele.
Dar fata mea nu s-a plâns niciodată.
Obişnuia să ne spună: "Sunt bine cu tot cu zâmbetul ăsta strâmb şi cu amorţeala feţei.
O să fiu bine.
Nu vă îngrijoraţi."
Ne-a fost ca o mângâiere, ca o consolare.
Fraţi şi surori am învăţat de la ea cum să rezistăm în cele mai grele momente şi mă bucur să vă spun că deşi e un idol pentru drepturile copiilor şi femeilor e asemeni oricărei fete de 16 ani.
Plânge când tema nu e completă.
Se ceartă cu fraţii ei şi mă bucur pentru asta.
Oamenii mă întreabă ce anume din felul meu de a fi a făcut-o pe Malala să fie aşa îndrăzneaţă, curajoasă, elocventă şi la pe fază?
Le spun: "nu ştiu ce am făcut.
Întrebaţi-mă ce nu am făcut.
Nu i-am tăiat elanul.
Atâta tot."
Mulţumesc foarte mult.
.
Mulţumesc.
Mulţumesc foarte mult.
Am avut o operație pe creier în urmă cu 18 ani și de atunci, neuroștiința a devenit o pasiune personală.
Sunt, de fapt, inginer.
Întâi, permiteți-mi să spun că m-am alăturat de curând grupului Moonshot, unde aveam o divizie, divizia de prezentare din Google X, iar lucrarea de neuroștiință despre care vorbesc astăzi este o muncă realizată înainte de a mă alătura lui Google și suplimentar față de Google.
Acestea fiind zise, există o stigmă când ai operație pe creier.
Mai ești inteligent, sau nu?
Și dacă nu, îți poți recăpăta singur inteligența?
După neurochirurgia mea, o parte din creierul meu lipsea și trebuia să mă resemnez cu asta.
Nu era vorba de materia cenușie, ci de partea vâscoasă din centru, care produce hormoni și neurotransmițători esențiali.
Imediat după operația mea, trebuia să decid ce cantități din cele peste o duzină de chimicale puternice să iau zilnic, pentru că dacă nu luam nimic, aș fi murit în câteva ore.
În fiecare zi până astăzi -- în fiecare zi -- a trebuit să mă decid asupra combinațiilor și a amestecurilor de medicamente și să încerc să le iau, să rămân în viață.
Au fost cât pe ce, de câteva ori.
Din fericire, sunt o experimentatoare în adâncul inimii și prin urmare, am hotărât să experimentez pentru a găsi doze optime, deoarece, în realitate, nu există o hartă clară și detaliată în privința aceasta.
Am încercat amestecuri diferite și am rămas uimită de felul în care schimbări mici în dozaje schimbau dramatic percepțiile mele despre mine, concepția mea despre cine eram, ce gândeam, comportamentul meu față de oameni.
Un caz excepțional de impresionant: timp de câteva luni am încercat dozaje și medicamente tipice unui bărbat de 20 de ani și am fost surprinsă de felul în care gândurile mele se schimbaseră.
Eram furioasă tot timpul, mă gândeam la sex constant și credeam că sunt cea mai inteligentă persoană din întreaga lume.
Desigur, de-a lungul anilor, întâlnisem bărbați de genul acesta sau poate versiuni mai potolite.
Eram oarecum exagerată.
Dar pentru mine, surpriza era că nu încercam să fiu arogantă.
De fapt, încercam, cu puțină nesiguranță, să rezolv o problemă cu care mă confruntam și pur și simplu nu îmi ieșea așa.
N-am fost în stare să fac față.
Am schimbat dozajele.
Dar acea experiență, cred, mi-a dat o nouă apreciere pentru bărbați și pentru situațiile prin care trec ei și m-am înțeles mult mai bine cu bărbații de atunci.
Ceea ce încercam eu să fac reglând acești hormoni, neurotransmițători etc., era să încerc să-mi recapăt inteligența după boala și operația mea; gândirea creativă, fluxul meu de idei.
Gândesc primordial în imagini, prin urmare, pentru mine, asta a devenit o măsurătoare esențială-- cum să obțin aceste imagini mintale pe care le folosesc ca pe post de prototipuri dacă vreți, ideile mele, încercând diferite idei noi, să văd dacă mi se potrivesc, jucând diverse scenarii.
Acest fel de a gândi nu e nou.
Filozofi precum Hume, Descartes și Hobbes vedeau lucrurile din aceeași perspectivă.
Credeau că imaginile și ideile mintale era unul și același lucru.
Există astăzi cei care dispută această idee, există multe dezbateri despre cum funcționează mintea umană, dar pentru mine, este simplu: Imaginile mintale, pentru majoritatea dintre noi, sunt esențiale pentru gândirea inventivă și creativă.
Așadar, după câțiva ani, m-am auto-reglat și am multe imagini mentale strălucite și vivide, cu multă sofisticare și un generator analitic puternic în spatele lor.
Așadar, acum încerc să aflu cum pot transpune aceste imagini mintale pe ecranul calculatorului meu mai repede?
Ați putea să vă ijmaginați, dacă vreți, un regizor de film capabil să-și folosească doar imaginația pentru a regiza lumea din față?
Sau un muzician, să-și poată scoate muzica din cap?
Există posibilități incredibile în asta ca formă pentru oamenii creativi de a împărtăși cu viteza luminii.
Și adevărul este că obstacolul rămas în calea acestei reușite este doar să mărim rezoluția sistemelor de scanare a creierului.
Să vă arăt de ce cred că suntem aproape de a ajunge acolo prin două experimente recente de la două colective de cercetare în neuroștiință de vârf.
Ambele au folosit tehnologie RMN funcțional -- tehnologie de rezonanță magnetică nucleară funcțională pentru a expune creierul și iată un set de scanări cerebrale de la Giorgio Ganis și de la colegii lui de la Harvard.
Coloana din stânga arată o scanare cerebrală a unei persoane care se uită la o imagine.
Coloana centrală arată scanarea cerebrală a aceluiași individ imaginându-și că vede aceeași imagine.
Iar coloana din dreapta a fost creeată scăzând coloana mijlocie din cea din coloana stângă, arătând că diferența este aproape nulă.
Experimentul a fost repetat pentru mulți indivizi diferiți cu multe imagini diferite și mereu cu rezultat similar.
Diferența dintre a vedea o imagine și a ne imagina că vedem aceeași imagine este neglijabilă.
În continuare să vă arăt un alt experiment, din laboratorul lui JackGallant din Cal Berkeley.
Au reușit să decodeze unde cerebrale în câmpuri vizuale recognoscibile.
Permiteți-mi să vă explic.
În acest experiment, indivizilor li s-au arătat sute de ore de filme pe Youtube, în timp ce se făceau scanări ale creierelor lor, pentru a crea o bibliotecă a creierelor lor reacționând la secvențe video.
Apoi, un film nou a fost arătat, cu imagini noi, oameni noi, animale noi în el și un set nou de scanări a fost înregistrat.
Computerul, folosind doar date din scanări cerebrale, a decodat acea scanare cerebrală nouă pentru a arăta ce credea că acel individ vede, de fapt.
În partea dreaptă, vedeți estimarea computerului, iar în partea stângă, clipul prezentat.
Iată surpriza.
Suntem atât de aproape de a fi în stare să facem asta.
Trebuie doar să creștem rezoluția.
Și acum, amintiți-vă că atunci când vedeți o imagine, spre deosebire de atunci când vă imaginați că vedeți o imagine, se creează aceeași scanare cerebrală.
Asta s-a realizat cu sistemele de scanare cerebrală de rezoluția maximă disponibilă astăzi și rezoluția lor a crescut, în realitate, de mii de ori în ultimii câțiva ani.
Pe viitor, trebuie să creștem rezoluția încă de câteva ori pentru a avea o vedere mai profundă.
Cum facem asta?
Există numeroase tehnici în această abordare.
O metodă e de a sparge cutia craniană și de a amplasa electrozi.
Nu sunt adepta acestei metode.
Există multe tehnici de imagistică propuse, unele chiar de mine, dar, dat fiind succesul recent al RMN-ului, mai întâi trebuie să ne întrebăm este acesta capătul de linie pentru această tehnologie?
Înțelepciunea convențională spune că singura cale de a obține rezoluție mai mare este cu magneți mai mari, dar la acest punct, magneți mai mari nu oferă decât îmbunătățiri incrementale a rezoluției, nu înmiite, așa cum am avea nevoie.
Vă prezint o idee: în loc de magneți mai mari, să facem magneți mai buni.
Există anumite progrese tehnologice în nanoștiință aplicată la structuri magnetice care au creat o clasă nouă de magneți și cu acești magneți putem elabora tipare de câmp magnetic detaliate foarte fin de-a lungul creierului, iar folosindu-ne de ele, putem crea structuri de interferență de tip holografic pentru a obține controlul priciziei multor tipare, așa cum se arată aici prin mișcarea imaginilor.
Putem crea structuri mult mai complicate cu aranjamente puțin diferite, ca și cum am face desene cu Spirograph.
Așadar, de ce contează?
Foarte mult efort în domeniul RMN a fost depus pentru a face magneți foarte mari, chiar imenși, de-a lungul anilor, nu-i așa?
Și iată că majoritatea progreselor recente din rezoluție au provenit din soluții ingenios de inteligente de codificare și de decodificare din transmițătorii și receptorii frecvenței radio F.M. din sistemele RMN.
Haideți, de asemenea, în locul unul câmp magnetic uniform, să punem tipare magnetice structurate, pe lângă frecvențele radio F.M..
Așadar, combinând tiparele magnetice cu cele din frecvențele radio F.M. prelucrare ce poate crește masiv cantitatea pe care o putem extrage dintr-o singură scanare.
Pe lânga asta, putem apoi să suprapunem cunoașterea crescândă a memoriei și a structurii cerebrale pentru a crea acea creștere înmiită de care avem nevoie.
Și folosind MRNf, ar trebui să fim capabili să măsurăm nu doar fluxul sangvin oxigenat, dar și hormonii și neurotransmițătorii despre care am vorbit și poate chiar activitatea neuronală directă, care este visul.
Vom fi în stare să ne descărcăm ideile direct în media digitală.
Vă puteți imagina să putem sări peste limbaj și să comunicăm direct prin gândul uman?
Ce am putea fi capabili atunci?
Și cum vom învăța să ne descurcăm cu adevărurile gândului nefiltrat?
Credeți că Internet-ul a fost mare.
Acestea sunt întrebări enorme.
Ar putea fi o unealtă irezistibilă de a ne amplifica gândurile și abilitățile de comunicare.
Și într-adevăr, însăși această unealtă ar putea să se dovedească o cale spre remediul pentru Alzheimer și alte boli.
Nu prea avem încotro, decât să deschidem această ușă.
Indiferent, alegeți un an -- se va întâmpla peste 5 ani, sau 15 ani?
E greu de crezut că ar putea lua mult mai mult.
Trebuie să învățăm să facem acest pas împreună.
Vă mulțumesc.
Vă voi vorbi în această seară despre dezvăluirea unui secret personal şi nu mă refer aici doar la secretul de a fi homosexual.
Cred că toţi avem secretele noastre.
Secretul tău neîmpărtăşit poate fi să spui cuiva pentru prima oară că o iubeşti, să spui cuiva că eşti însărcinată, sau să spui cuiva că ai cancer, sau orice alt gen de conversaţie dificilă pe care o avem de-a lungul vieţii.
Un secret neîmpărtăşit înseamnă să ai o conversaţie dificilă şi, deşi subiectele pot varia extraordinar de mult, experienţa de a avea un secret personal şi de a-l dezvălui este universală.
Ne îngrozește, îl urâm şi trebuie să-l facem cunoscut.
Acum câţiva ani, lucram la South Side Walnut Cafe, un restaurant local.
Cât am lucrat acolo, am trecut prin faze intense de lesbiană militantă: nu mă rădeam la subsuori, citam versurile lui AniDiFranco de parcă ar fi fost vreun cântec bisericesc.
Şi, în funcţie de cât de tare îmi atârnau pantalonii scurţi milităreşti şi de cât de recent eram ras în cap, îmi era deseori aruncată întrebarea, de obicei din partea unui copil: „Ăăă, eşti băiat sau fată?”
Şi urma o tăcere ciudată la masă.
Îmi încleştam fălcile ceva mai strâns, ţineam ibricul cu cafea ceva mai răzbunător.
Tatăl îşi răsfoia stângaci ziarul şi mama îi arunca o privire de gheaţă copilului.
Dar nu răspundeam nimic şi fierbeam în mine.
Ajunsesem până acolo că, de fiecare dată când mergeam la o masă cu un copil între 3 şi 10 ani, eram pregătit să lupt.
Şi este un sentiment groaznic.
Aşa că mi-am promis că data următoare voi spune ceva.
O să port conversaţia aceea dificilă.
Aşa că, în câteva săptămâni, s-a întâmplat iar: „Eşti băiat sau eşti fată?”
A urmat tăcerea obişnuită, dar de data asta eram pregătit, şi eram gata să predau un curs general despre femei la masa respectivă.
Aveam pregătite citate din Betty Friedan.
Aveam citate din Gloria Steinem.
Mă gândeam chiar să citez un pic din „Monologurile vaginului”.
Aşa că am respirat adânc şi m-am uitat în jos, iar la mine se zgâia o fetiţă de patru ani într-o rochie roz.
Nu era o provocare la un duel feminist, ci doar un copil cu o întrebare: „Eşti băiat sau eşti fată?”
Deci am respirat iar adânc, m-am aşezat pe vine lângă ea şi i-am spus: „Hei, ştiu că e cam confuz.
Părul mi-e scurt ca la băieţi şi port haine de băieţi, dar sunt fată.
Ştii cum uneori îţi place să porţi o rochie roz şi alteori să porţi pijamale lejere?
Ei, eu sunt genul de fată căreia îi plac pijamalele legere.”
Iar copilul se uită fix în ochii mei, fără să clipească, şi spune: „Pijamalele mele preferate sunt violet cu peştişori.
Îmi aduci o clătită, te rog?”
Şi asta a fost tot.
Doar „O, în regulă.
Eşti fată.
Ce zici de-o clătită?”
A fost cea mai uşoară conversaţie dificilă pe care am avut-o vreodată.
De ce?
Pentru că Fata cu Clătita şi cu mine am fost sincere una cu cealaltă.
Şi ca mulţi dintre noi, am trăit cu nişte secrete personale în viaţa mea şi, da, de cele mai multe ori, sentimentele îmi erau diverse.
Dar în interior, în adâncul sufletului, nu-ţi dai seama exact ce simţi.
Ştii doar cum e să trăieşti cu un secret în cârcă.
Deci, pe bune, secretul meu nu este mai diferit de al vostru, al vostru sau al vostru.
Desigur, o să vă dau 100 de motive pentru care dezvăluirea secretului meu a fost mai grea decât a secretului vostru, dar iată care-i treaba: „Greu” nu e relativ.
Greu înseamnă greu.
Cine-mi poate spune că să explici cuiva că tocmai ai dat faliment e mai greu decât să-i spui cuiva că tocmai l-ai înşelat?
Cine-mi poate spune că dezvăluirea homosexualităţii cuiva e mai grea decât să-i spui copilului tău de 5 ani că divorţezi?
Nu există „mai greu”, ci doar „greu”.
Trebuie să încetăm să măsurăm cât de greu ne e nouă faţă de alţii, pentru a ne simţi mai bine sau mai rău faţă de secretele noastre, şi să ne compătimim pentru faptul că la toţi ne e greu.
În unele momente din viață toţi ascundem secrete şi poate aşa ne simțim în siguranţă, sau cel puţin mai în siguranţă decât dacă s-ar afla.
Dar sunt aici să vă spun, indiferent cât de bine încerci să te protejezi, să trăieşti cu un secret în cârcă nu e un mod de trai.
Mulţumesc.
Imaginaţi-vă cum arătaţi acum 20 de ani.
Cât despre mine, aveam părul prins în coadă, o rochie fără bretele şi pantofi cu toc înalt.
Nu eram lesbiana militantă gata să lupte cu orice copil de 4 ani care intra în cafenea.
Eram paralizată de frică, ghemuită într-un colţ cu secretul meu negru ca smoala, strângând în mână grenada homo.
Să mişc vreun muşchi a fost cel mai înfricoşător lucru pe care l-am făcut vreodată.
Familia mea, prietenii mei sau simpli străini - mi-am trăit toată viaţa încercând să nu dezamăgesc oamenii aceştia; iar acum întorceam lumea cu fundul în sus intenţionat.
Ardeam paginile din scenariul pe care îl respectasem toţi atâta timp, dar dacă nu arunci acea grenadă, te va ucide ea.
Una din cele mai memorabile aruncături de grenadă a fost la nunta surorii mele.
Era pentru prima oară când atât de mulţi din cei prezenţi ştiau că sunt lesbi; făcându-mi îndatoririle de domnişoară de onoare în rochie neagră şi tocuri, mergeam printre mese şi am aterizat în final la masa prietenilor părinţilor mei, care mă ştiau de ani de zile.
După o conversaţie superficială, una din femei a strigat: „Îmi place de Nathan Lane!”
Şi a început bătălia pe homosexualitate. „Ash, ai fost vreodată în Castro?” (cartier de homosexuali în San Francisco) „Păi, da, de fapt, avem prieteni în San Francisco.” „N-am fost niciodată, dar am auzit că e fabulos.” „Ash, îl ştii pe stilistul meu, Antonio?
E chiar bun şi nu a menţionat vreodată o iubită.” „Ash, care e spectacolul tău TV preferat?
Spectacolul preferat?
Will&amp;Grace.
Şi ştii de cine ne place?
De Jack.
Jack e preferatul nostru.”
Şi apoi o femeie, încurcată, dar dorind cu disperare să-şi arate sprijinul, ca să-mi arate că e de partea mea, a scăpat în final o perlă: „Uneori soţul meu poartă cămăşi roz.”
Am avut în acel moment posibilitatea de a alege, ca toţi cei care aruncă grenade.
Puteam să mă întorc la masa cu iubita mea şi alţi homosexuali şi să-mi bat joc de răspunsurile lor, să-i pedepsesc pentru naivitatea şi incapacitatea lor de a mă trata corect ca homosexuală sau puteam să fiu înţelegătoare şi să realizez că ăsta era probabil unul din cele mai grele lucruri făcute de ei, căci să înceapă şi să aibă acea conversaţie însemna pentru ei să-şi scoată la iveală secretele.
Desigur, ar fi fost uşor să scot în evidenţă greşelile lor.
E mult mai greu să-i vezi aşa cum sunt şi să admiţi că şi-au dat silinţa.
Ce altceva poţi cere de la cineva decât să încerce?
Dacă vrei să fii sincer cu cineva, trebuie să fii pregătit să fie sincer cu tine.
Conversaţiile dificile nu sunt punctul meu forte.
Întrebaţi pe oricine cu care m-am întâlnit.
Dar e tot mai ușor şi urmez ce numesc eu cele 3 principii ale Fetei cu Clătita.
Vă rog uitaţi-vă prin ochii unui homosexual, dar să ştiţi că în esenţă se aplică la oricine are un secret personal de dezvăluit.
Numărul unu: Fii sincer.
Dă-ţi jos armura.
Fii tu însuţi.
Acel copil din cafenea nu avea armură, dar eu eram pregătit de război.
Dacă vrei să fie cineva sincer cu tine, trebuie să ştie că şi tu sângerezi, ca oricine.
Numărul doi: Fii direct.
Spune clar ce ai de spus.
Smulge rapid plasturele.
Dacă ştii că eşti homosexual, spune-o clar.
Dacă le spui părinţilor că poate eşti homosexual, vor spera că poate asta se va schimba.
Nu le da speranţe false.
Şi numărul trei, şi cel mai important:Nu te scuza.
Spui adevărul tău.
Nu te scuza niciodată pentru asta.
Probabil ai rănit nişte persoane pe parcurs, deci sigur, cere-ţi scuze pentru ce ai făcut, dar nu-ţi cere scuze niciodată pentru cine eşti.
Da, poate unii oameni vor fi dezamăgiţi, dar asta e problema lor, nu a ta.
E din cauza speranţelor lor despre tine, nu speranţele tale.
Este cursul lor, nu al tău.
Singurul lucru care contează e calea pe care doreşti tu s-o urmezi.
Aşa că, data viitoare când ai un secret întunecat şi simţi că ai în mână o grenadă gata de explodat, să ştii că toţi am trecut prin asta.
Poate te vei simţi singur; dar nu eşti.
Ştim că e greu, dar avem nevoie ca tu să te eliberezi.
Nu contează cât de bine încerci să te protejezi; îţi garantez că sunt şi alţii care aşteaptă timid, cu secretul lor în braţe, ca un suflet curajos să facă primul pas, aşa că fii acea persoană şi arată lumii că suntem mai mult decât fricile noastre şi că nimeni nu poate trăi ascuns cu un secret în cârcă.
Mulţumesc, Boulder.
Bucuraţi-vă de seara asta.
Inteligența - ce este aceasta?
Dacă aruncam o privire înapoi la istoria modului în care a fost percepută inteligența, un exemplu fundamental îl constituie faimosul citat al lui Edsger Dijkstra: ,,întrebarea dacă o mașinărie poate gândi este aproape la fel de interesantă ca întrebarea dacă un submarin poate înota".
Când a scris aceste cuvinte, Edsger Dijkstra a intenționat să critice pionierii informaticii, precum Alan Turing.
Cu toate acestea, dacă privim înapoi și ne gândim care au fost cele mai valoroase inovații care ne-au permis să construim mașinării care să înoate și mașinării care să gândească, vom descoperi că doar înțelegerea mecanismelor fizice din spatele înotului și zborului ne-au permis construirea acestor mașinării.
Astfel, acum câțiva ani, am demarat un program pentru a încerca să înțeleg mecanismele fizice fundamentale ce stau la baza inteligenței.
Să facem un pas înapoi.
Să începem mai întâi cu o idee experimentală.
Să zicem că sunteți o rasă extraterestră care nu știe nimic despre biologia Pământului sau despre neuro-știința sau inteligența acestuia, dar aveți telescoape incrediblie, aveți posibilitatea de a supraveghea Pământul și trăiți vieți extraordinar de lungi, astfel că puteți supraveghea Pământul de-a lungul a milioane, chiar miliarde de ani.
Și observați un fenomen foarte ciudat.
Observați că, de-a lungul mileniilor, Pământul este în continuu bombardat de asteroizi până la un punct, și că, din acel moment, corespunzând în mare anului 2000 d.
Hr., asteroizii care se aflau pe o orbită de coliziune cu Pământul și care în mod normal s-ar fi ciocnit cu acesta și-au schimbat în mod misterios traiectoria sau au explodat înainte să lovească planeta.
Bineînțeles, ca pământeni, știm că motivul ar fi încercarea de a ne salva pe noi înșine.
Încercăm să prevenim un impact.
Dar dacă ești o rasă extraterestră care nu cunoaște toate aceste detalii și nu are nici o idee despre inteligența terestră, ai fi forțat să alcătuiești o teorie fizică menită să explice de ce, până la un anumit moment în timp, asteroizii care distrugeau suprafața planetei s-au oprit în mod misterios.
Așa că eu consider că această problemă este la fel ca înțelegerea naturii fizice a inteligenței.
Astfel, în cadrul acestui program inițiat acum câțiva ani, am analizat o varietate de aspecte dincolo de știință, interdisciplinare, care cred că indicau către un mecanism unic, fundamental al inteligenței.
În cosmologie, de exemplu, există o mulțime de indicii conform cărora universul nostru pare să fie reglat cu precizie în vederea dezvoltării inteligenței și, în particular, a dezvoltării a unor situații universale care să maximalizeze diversitatea posibilelor viitoruri.
În cazul jocurilor, de exemplu, în Go - ne amintim cu toții anul 1997, când supercomputerul Deep Blue al IBM-ului l-a învins pe Garry Kasparov la șah; puțin oameni știu însă că în ultimii circa 10 ani, jocul Go, demonstrat ca fiind un joc mult mai solicitant datorită factorului de ramificare mult mai mare, a început, de asemenea, să piardă în fața jucătorilor reali din același motiv: cele mai bune tehnici actuale de joc ale computerului le reprezintă tehnicile care încearcă să maximalizeze opțiunile viitoare în timpul jocului în sine.
În cele din urmă, în proiectarea mișcării robotice, au fost folosite o diversitate de tehnici recente care au încercat să se folosească de abilitățile roboților pentru a maximaliza libertatea de acțiune viitoare pentru a îndeplini cerințe complexe.
Așa că, luând toate aceste diferite aspecte și punându-le laolaltă, m-am întrebat, de câțiva ani încoace, dacă există un mecanism care să stea la baza inteligenței și pe care să-l putem individualiza din toate aceste aspecte diferite?
Există o ecuație unică a inteligenței?
Iar răspunsul este, cred eu, da.
["F = T ∇ Sτ"] Ceea ce vedeți este probabil cel mai apropiat echivalent al formulei E = mc² pentru inteligență, din câte cunosc.
Așa că ceea ce vedeți aici este o declarație de analogie potrivit căreia inteligența este o forță, F, care acționează pentru a maximiza libertatea de acțiune ulterioară.
Aceasta acționează pentru a maximaliza libertatea de acțiune ulterioară, sau pentru a menține alternativele disponibile, cu o anumită putere, T, cu diversitatea posibilelor viitoruri accesibile, S, până la un orizont temporal viitor, Tau.
Pe scurt, inteligenței nu-i place să fie îngrădită.
Inteligența încearcă să maximalizeze viitoarea libertate de acțiune și să mențină opțiunile disponibile.
Astfel, dată fiind aceasta ecuație, e normal să ne întrebăm, bun, și ce facem cu ea?
Cât de predictivă este?
Poate prezice nivelul inteligenței umane?
Prezice inteligența artificială?
Așa că, vă voi prezenta acum un film care va demonstra, cred eu, câteva dintre uimitoarele aplicații ale acestei ecuații unice.
Narator: Cercetările recente în cosmologie au sugerat că universurile care produc mai multă dezordine sau ,,entropie" în timpul duratei lor ar trebui să aibă condiții mai favorabile existenței ființelor inteligente, ca noi înșine.
Dar dacă tentativa de conexiune cosmologică dintre entropie și inteligență indică o relație mai profundă?
Dacă comportamentul inteligent nu este doar corelat cu producerea de entropie pe termen lung, ci, de fapt, rezultă direct din aceasta?
Pentru a afla, am creat un mecanism software numit Entropica, conceput să maximalizeze producerea de entropie pe termen lung în orice sistem în care se afla.
Uimitor, Entropica a fost capabilă să treacă numeroase teste de inteligență animală, să joace jocuri umane și chiar să câștige bani din tranzacții cu acțiuni, toate fără a primi instrucțiuni în acest sens.
Iată câteva exemple ale programului Entropica în acțiune.
Întocmai unui om care stă în picioare fără să cadă, aici o vedem pe Entropica echilibrând automat o tijă folosindu-se de un cărucior.
Acest comportament este în special remarcabil deoarece noi nu i-am dat lui Entropica un scop.
Pur și simplu a decis singură să echilibreze tija.
Această abilitate de echilibrare își va găsi aplicații în robotica umanoidă și în tehnologiile de asistență umană.
Așa cum unele animale pot folosi obiecte din mediul lor ca unelte pentru a ajunge în spații înguste, la fel și Entropica, din nou, din proprie inițiativă, a reușit să mute un disc mare, reprezentând un animal, pentru ca un disc mai mic, reprezentând o unealtă, să poată ajunge într-un spațiu închis în care se află un al treilea disc și să-l elibereze din poziția sa inițială.
Această abilitate de a întrebuința o unealtă va avea aplicații în industrie și agricultură.
Mai mult, așa cum alte animale pot coopera trăgând de capetele opuse ale unei frânghii în același timp pentru a primi hrană, aici vedem că Entropica este în măsură să îndeplinească o versiune model a respectivei sarcini.
Această abilitate de a coopera are implicații interesante în planificarea economică și într-o varietate de alte domenii.
Entropica se poate aplica, în linii mari, unei palete largi de domenii.
De exemplu, aici o vedem reușind să joace o partidă de pong împotriva ei însăși, ilustrându-și potențialul ludic.
Aici o vedem pe Entropica orchestrând noi conexiuni într-o rețea socială în care prietenii pierd constant legătura unii cu ceilalți și reușind cu succes să mențină rețeaua bine conectată.
Aceasta abilitate de a orchestra o rețea are aplicații în domeniile sănătății, energiei și inteligenței.
Aici o vedem pe Entropica coordonând traiectoria unei flote, descoperind și utilizând cu succes Canalul Panama pentru a se extinde, la nivel global, din Atlantic, în Pacific.
În același fel, Entropica dovedește o largă aplicabilitate în probleme legate de propria apărare, logistică și transport.
În cele din urmă, aici o vedem pe Entropica descoperind spontan și executând o strategie de cumpărat-ieftin, vândut-scump la o bursă simulată, reușind cu succes să crească capitalul exponențial.
Managementul riscului va avea largi aplicații în finanțe și asigurări.
Alex Wissner-Gross: Deci ceea ce ați văzut este o variatate de comportamente cognitive specifice inteligenței umane ca de pildă, folosirea uneltelor și mersul biped, drept, sau cooperarea socială derivă toate dintr-o singură ecuație, care conduce un sistem spre maximizarea viitoarei sale libertăți de acțiune.
Iată acum profunda ironie a lucrurilor.
Întorcându-ne la începuturile utilizării termenului de robot, piesa de teatru ,,RUR", dintotdeauna a existat ideea potrivit căreia dacă creăm inteligență artificială, va urma o revoltă cibernetică.
Mașinile se vor ridica împotriva noastră.
Una dintre consecințele majore ale acestui demers este că, poate în toate aceste decenii, am perceput întreg conceptul de revoltă cibernetică invers.
Mașinile nu devin mai întâi inteligente, apoi megalomane și încearcă să conducă lumea.
Este chiar invers, deoarece dorința de a prelua controlul tuturor posibilelor viitoruri este un principiu mai fundamental decât acela al inteligenței, iar inteligența generală ar putea în fapt să rezulte direct din acest tip de nevoie de a prelua controlul, decât invers.
O altă consecință importantă e urmărirea unui obiectiv.
Sunt întrebat adesea, cum reiese abilitatea de a urmări un scop din acestă schemă?
Iar răspunsul este, capacitatea de a urmări obiective va rezulta direct din aceasta după cum urmează: așa cum ați călători printr-un tunel, o îngustare a căii de acces viitoare, pentru a obține, mai târziu, numeroase alte diverse obiective, sau ca și cum ai investi în ceva sigur financiar, reducând lichiditățile pe termen scurt pentru a crește venitul pe termen lung, urmărirea scopului ia naștere direct dintr-un demers pe termen lung pentru a crește viitoarea libertate de acțiune.
În cele din urmă, faimosul fizician Richard Feynman a scris cândva că dacă civilizația umană ar fi distrusă și n-am putea transmite descendenților noștri decât un singur concept pentru a-i ajuta să refacă civilizația acel concept ar trebui să fie că tot ce contează în jurul nostru este făcut din elemente minuscule care se atrag între ele atunci când sunt îndepărtate dar se resping când sunt împreună.
Echivalentul meu pentru această afirmație de dat mai departe descendenților pentru a-i ajuta să construiască inteligența artificială, ori spre a-i ajuta să înțeleagă inteligența umană, este următorul: Inteligența ar trebui văzută ca un proces fizic care încearcă să maximizeze viitoarea libertate de acțiune și să evite constrângerile în propriul său viitor.
Vă mulțumesc foarte mult!
