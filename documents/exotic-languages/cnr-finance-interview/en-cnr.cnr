Intervju potpredsjednika Vlade i ministra finansija, dr Igora Lukšića, za časopis Montenegro Bussiness Outlook
Kako Vi ocjenjujete crnogorsku privredu u svijetlu aktuelne krize?
Mi smo posljednjih sedmica održali niz sastanaka sa predstavnicima privrede, sindikata i bankarskog sektora i na toj liniji pokušali da napravimo analizu potreba i aktivnosti koje treba realizovati u narednom periodu.
Upoznati smo sa problemima sa kojima se suočava naša privreda i pokušaćemo da pomognemo u rješavanju njihovih zahtjeva na planu završetka započetih investicija, započinjanja novih, kreditnih olakšica, poboljšanja likvidnosti, naplate potraživanja i dr. Jednako je važno da i privrednici u okviru svojih kompanija preduzmu određene mjere u dijelu koji se odnosi na smanjenje troškova, povećanje likvidnosti i stvaranje rezervi.
Naravno, da je ova situacija najviše pogodila privrednike koji su u prethodnim godinama svoje investicije realizovali po principu iz kredita u kredit, ali i to je bila jedna od naših preporuka prethodnih godina koja se pokazala opravdanom.
Jednako je važno da i privrednici u okviru svojih kompanija preduzmu određene mjere u dijelu koji se odnosi na smanjenje troškova, povećanje likvidnosti i stvaranje rezervi
Ipak, mi se nadamo da mjere fiskalne politike koje smo kao Vlada predvidjeli za 2009. godinu, kao i naše angažovanje da za privredu obezbijedimo dugoročne kredite kod međunarodnih institucija će pomoći da naša privreda ostane stabilna i u uslovima ekonomsko finansijske krize.
Da li se crnogorska privreda i u kojoj mjeri razlikuje od ostalih zemalja jugoistočne Evrope? 
Da li te razlika mogu, odnosno da li bi mogle da utiču na to da se aktuelna kriza drugačije reflektuje u Crnoj Gori nego u ovim zemljama?
Sve zemlje iz regiona su male ekonomije razvijene na istoj matrici razvoja, a ono što nas razlikuje jeste politika koju vodimo.
Ekonomskom politikom koju smo vodili prethodnih godina mi smo stvorili ekonomiju na zdravim osnovama, koja je fleksibilna da se prilagodi i ovakvim eksternim šokovima.
Nastojali smo da stvorimo što bolji institucionalni i poreski ambijent za razvoj preduzetništva, eliminišemo biznis barijere, stimulišemo pokretanje malih i srednjih preduzeća, pa tako i sada u situaciji finansijske krize mi nastavljamo sa poreskim i drugim mjerama.
Takva politika svrstala nas je u red najbrže rastućih ekonomija, kao i red najkonkurentnijih zemalja iz okruženja.
Ono što, prije svega, razlikuje našu privredu od država iz regiona je stabilnost valute, čime se ne mogu pohvaliti zemlje iz okruženja.
Ovih dana smo u više navrata ponovili da to što je Crna Gora mala i otvorena ekonomija u situaciji ekonomske krize jednako može biti velika prednost, ali i problem, jer smo kao manji više izloženi spoljnim uticajima.
Kakva je, po Vašem mišljenju, uloga države u ovakvim kriznim situacijama?
Država nije pokretač ekonomskih procesa, već neko ko podstiče i stvara dobar institucionalni okvir, pa i u situacijama ekonomske krize ona ima istu ulogu.
Svaka odgovorna država je u obavezi da u situaciji ekonomske krize bude korak ispred, prati svjetska dešavanja, osluškuje potrebe privrede, bankarskog sektora i društva u cjelini.
Mi smo kao država u prethodnom periodu pokazali odgovornost i ozbiljnost i pripremili paket fiskalnih, monetarnih i socioekonomskih mjera kojim ćemo ublažiti posljedice ekonomske krize na crnogorsku ekonomiju, a koji predstavlja oko 10% BDP-a, što je iznad svih evropskih izdvajanja u ovom momentu.
U situaciji finansijske krize od država se očekuje puno. 
Privreda, bankarski sektor, investitori, građani očekuju da država riješi sve probleme sa kojima se suočavaju.
Mi smo svjesni da ne možemo da izolujemo i spasimo našu ekonomiju od globalnog virusa, ali smo pokušali da predvidimo situaciju, koliko je to moguće, i definišemo mjere kojima ćemo umanjiti posljedice i pokušati da održimo ekonomski rast na nivou ostvarenog prethodnih godina.
Ni razvijenije zemlje nijesu uspjele do kraja dati odgovor kako sa što manje posljedica preživjeti krizu
Mi se nadamo da ćemo nastavkom poreskih reformi, započetih investicija, privatizacionih procesa, smanjenjem tekuće, a jačanjem kapitalne potrošnje, subvencijama elekrične energije za privredu i domaćinstva, programima za razvoj preduzetništva uspjeti i da na kraju naredne godine svodimo pozitivne bilanse.
Ipak, u situaciji ekonomske krize mi smo spremni na alternativne scenarije i da naša rješenja korigujemo iz mjeseca u mjesec, prateći dešavanja na svjetskoj sceni.
Koje institucije su po Vama imale najvažniju ulogu u crnogorskim reformama do sada i da li te iste institucije imaju jednako značajnu ulogu i u narednoj fazi
Crna Gora je atraktivna mala turistička destinacija koja na putu EU pokazala jednu političku zrelost, što se odrazilo i na ekonomski razvoj.
Mi smo u prethodnom periodu politikom očuvanja stabilnosti, velikim prilivom stranih direktnih investicija, politikom niskih poreza uvrstili Crnu Goru u red najkonkurentnijih zemalja u Evropi.
Osim toga, strateško opredjeljenje Vlade, koja je ekonomskom politikom definisala turizam, energetiku i poljoprivredu kao strateške i prioritetne privredne grane razvoja, učinilo nas je nas interesantnim i atraktivnim za ulaganje.
Kakva su Vaša očekivanja za 2009. godinu? 
 Kakvi se trendovi mogu očekivati u bankarskom sektoru, na tržištu kapitala ili nekretnina?
 Kako će privatni sektor reagovati na izazove tržišta?
Iako je jako teško prognozirati 2009. godinu u situaciji ekonomske krize, kada se situacija svakodnevno mijenja, očekujemo da ćemo nastaviti ekonomski rast. 
Cijene akcija na berzama su posljednjih godina bile nerealno visoke, kao štu su sada neralno niske, usljed nepovjerenja u berze.
Smatram da će opravak domaće berze biti uslovljen oporavkom međunarodnih berzi.
Isto tako, u prethodnih nekoliko godina smo imali naduvavanje cijena nekretnina, a sada imamo situaciju da cijene izgradnje padaju, pa su moja predviđanja da ćemo na tržištu nekretnina imati jednu stagnaciju cijena u narednom periodu.
Naš bankarski sektor je trenutno stabilan, mi smo kao Vlada preduzeli sve neophodne mjere da zaštimo depozite građana i privrede, kao i cjelokupan sistem. 
Ono što sigurno očekujemo jeste nastavak kreditne aktivnosti, blagi porast kamatnih stopa u skladu sa rastom na međunarodnom bankarskom tržištu.
Što se tiče privatnog sektora, mislim da je situacija i tu stabilna i da je naša privreda spremna za ovu krizu, osim onih subjekata koji su najizloženiji krizi, koju ovog puta dijelimo sa cijelim svijetom.
Mi smo se kao Vlada pobrinuli da mjerama fiskalne politike ovu situaciju učinimo što podnošljivijom za naš privatni sektor.
CEED i Montenegro Business Alliance (MBA) su, između ostalog, učestvovali u istraživanjima i kasnije u radnim grupama za izradu nekih od aktuelnih privrednih zakona, a rade istraživanja za međunarodne institucije koje definišu nivo ekonomskih sloboda, troškova vođenja biznisa.
Da li mislite da Vlada Crne Gore i Vaše ministarstvo ima koristi od ovakvih istraživanja i analiza i kakva je Vaša saradnja sa ovakvim domaćim i stranim institucijama?
Svakako, Vlada često zbog objektivnosti u analizi tekućih događaja koristi istraživanja i dokumenta koje priprema nevladin sektor, koje kasnije koristimo u pripremi regulative, strategija i ostalih strateških dokumenata. 
Kao što je to slučaj sa međunarodnim analizama, i ove analize domaćih stručnjaka puno nam koriste u otklanjanju biznis barijera, unapređenju institucionalnog ambijenta i dr.
Ministarstvo finansija je do sada imalo pozitivno iskustvo u radu sa domaćim i stranim institucijama i mišljenja sam da je pogled sa druge strane uvijek koristan kako bi ono što realizujemo doveli na najbolji mogući nivo.
Da li mislite da su međunarodna poređenja i analize, kao što su ekonomske slobode, kreditni rejting važne za Crnu Goru i da li one utiču na Vaše odluke?
Međunarodna poređenja i analize prepoznate su kao dobar vodič i kompas državama i investorima.
Drzave koriste ovakve analize da uoče nedostatke u svojim ekonomskim politikama, prepoznaju biznis barijere, kao i slabosti svog društvenog i ekonomskog sistema.
Kada su u pitanju investitori, njima ova istraživanja koriste u cilju procjene rizika za ulaganja.
Ministarstvo finansija prati ove analize i, u skladu sa međunarodnim preporukama, radi na poboljšanju indikatora kako bismo što bolje bili pozcionirani na njihovim listama i kod investitora.
Očekujemo da ćemo u narednom periodu nastaviti popravljati rejting u različitim studijama ekonomskih sloboda i poslovnog ambijenta.
Koje institucije su po Vama imale najvažniju ulogu u crnogorskim reformama do sada i da li te iste institucije imaju jednako značajnu ulogu i u narednoj fazi
Teško je isključiti bilo koga u procesu koji za nama i ispred nas.
Svakako da su sve institucije u procesu pristupanja Evropskoj uniji pokazale jednu veliku angažovanost na svim poljima na planu poreskih, finansijskih, zakonodavnih i monetarnih reformi.
Takođe, sprega Vlade, Saveza sindikata, Unije poslodavaca koju smo ostvarili prethodnih godina pokazala je da je to model kako svaka odgovorna Vlada treba da radi, pa je i u situaciji kada se ciljeli svijet suočava sa globalnim ekonomskim šokovima, to je i jedini recept za prevazilaženje krize.
Smanjena likvidnost privrede rezultirala je stalnim rastom broja kompanija koje su u blokadi.
Unutrašnji dug je sve veći
Da li ministarstvo finansija namjerava da preduzme neke mjere i da li je multilateralna kompenzacija u kojoj bi učestvovala i država, bila odgovarajuće rješenje u ovom momentu?
Ako se pažljivije analiziraju podaci o broju blokiranih firmi uočava se trend njihovog blagog opadanja u odnosu na prethodne dvije godine. 
Međutim, takva statistika ne može značiti ohrabrenje, s obzirom na to da je broj blokiranih firmi i dalje visok, te da su se stvorili tzv. krugovi dužničko povjerilačkih odnosa.
Ministarstvo finansija i Vlada od pojave ovog problema, u dijelu svojih nadležnosti, trude se da budu dio rješenja. 
Tu, prije svega, mislim na redovno izvršavanje svih budžetskih obaveza, ali i na: prvobitni paket antikriznih mjera u iznosu od oko 10% BDP-a, stalne mjere poreskog rasterećenja privrede, obezbjeđivanje garancija za kreditiranje sektora preduzeća sredstvima međunarodnih finansijskih institucija, osnivanje Investiciono razvojnog fonda.
Dakle, nastojimo da pomognemo kroz stvaranje povoljnog ambijenta, koji će omogućiti bolje uslove za poslovanje preduzeća, ali ovaj proces mora da bude dvostran – i privreda treba da osmisli kvalitetne i održive projekte, koji bi donosili novu vrijednost.
Treba biti oprezan prilikom razmatranja mogućnosti da se uvede multilateralna kompenzacija kao instrument.
Ona može da bude sredstvo za prevazilaženje konkretnih slučajeva, ali ne i trajno rješenje ovog pitanja. 
Istovremeno, to je bila praksa u ranijem periodu i napuštena je, između ostalog, i reformom sistema trezora u Crnoj Gori.
Problem nelikvidnosti treba rješavati stvaranjem sistemskih, dugoročnih rješenja, odnosno politika, a smatram da mjerama ekonomske politike upravo to i radimo.
Šta mislite o formiranju medjubankarskog tržišta novca i sekundarnog tržišta hartija od vrijednosti, čime bi se u znatnoj mjeri olakšali potencijalni likvidonosni problemi i stimulisala povećana trgovina sa hartijama?
Formiranje međubankarskog tržišta novca olakšalo bi pronalaženje dodatnih izvora likvidnosti za banke. 
Ipak, da bi ovakva vrsta tržišta zaživjela neophodno je da i banke prepoznaju svoj interes njegovim postojanjem. 
S druge strane, Sekundarno tržište hartija od vrijednosti već postoji, ali ga treba dalje razvijati i „produbiti“ novim instrumentima.
Ovo je očekivana, naredna faza razvoja finansijskog tržišta u Crnoj Gori. 
Na to nas konstantno upućuju i ocjene referentnih istraživanja, u prvom redu Transition Reporta-a EBRD-a,u kojem se kao jedan od nedostataka finansijskog tržišta u Crnoj Gori navodi manjak „sofisticiranosti“ instrumenata.
Dešavanja u globalnoj ekonomiji uticala su na vrtoglave stope rasta na finansijskim tržištima, ali su kasnije uzrokovala i iste takve stope pada.
U skladu sa tim, očekujem da će se oporavak tržišta, u smislu obima trgovine, diverzifikacije i vrste instrumenata dešavati postepeno. 
Trenutno je u pripremi novi Zakon o investicionim fondovima, a u proceduri su i izmjene Zakona o preuzimanju i izmjene Zakona o dobrovoljnim penzijskim fondovima. 
Vjerujem da će nova regulativa dati dodatni impuls razvoju finansijskog tržišta.
Činjenica je da smo već neko vrijeme svjedoci kritika upućenih na račun bankarskog sektora. 
Važno je da shvatimo poziciju svakog od aktera na tržištu i moja izjava je bila u tom pravcu.
Kreditni rast nije samo posljedica spremnosti banaka da daju kredite, već i postojanja dovoljno kredibilnih i profitabilnih projekata.
I banke i privredna društva po definiciji imaju interes da ostvare profit. 
Ono što je prihod za banku, trošak je za privredno društvo, i obrnuto. 
To je suština svake razmjene na tržištu. 
Jedino u međusobnoj dobrovoljnoj saradnji i povjerenju ciljevi i banaka i privrednih društava mogu biti ostvareni. 
Država kao posrednik ili učesnik u ovoj razmjeni napravi dugoročno veću štetu nego korist. Zato sam vrlo rezervisan kada je u pitanju bilo koja intervencija države u finansijskom sistemu i odnosu kreditor - povjerilac.
Bankarski sektor je stabilniji u odnosu na prošlu godinu.
Kako vidite situaciju u bankarskom sektoru danas?
Ključni indikatori na nivou sektora to pokazuju. 
Tu prije svega mislim na koeficijent likvidnosti i koeficijent solventnosti, koji se kreću iznad granica propisanog minimuma.
Visina i struktura depozita je takođe stabilna. 
Bankarski sektor ne karakterišu stope rasta iz perioda ekonomske ekspanzije, ali važno je da postoji kontinuiran trend oporavka.
Nedavno sam imao sastanak sa predstavnicima banaka u Crnoj Gori i raduje me činjenica da je većina banaka najavila rast kreditne aktivnosti u ovoj godini. 
Najavljene stope rasta kreditne aktivnosti će doprinijeti i ostvarenju stopa rasta ekonomije koje smo planirali ekonomskom politikom.
Nedavno je uspostavljen i novi, moderniji regulatorni okvir za bankarski sektor
 Istovremeno, supervizor je relaksirao svoje zahtjeve donošenjem odgovarajuće podzakonske regulative. 
Pred bankama je i dodatno usklađivanje svog poslovanja sa međunarodnim standardima.
U ovoj kombinaciji očekivanja i mogućnosti vjerujem da je doza povećane zabrinutosti i nervoze za nama, a da je bankarski sektor započeo novu fazu rasta i razvoja.
Banke u Crnoj Gori imaju kvalitetnu saradnju sa ministarstvom finansija, koja je naročito došla do izražaja tokom korišćenja sredstava EIB i KWF kao i prilikom pomoći bankama u vrijeme krize kroz poseban Zakon. 
Gdje Vi vidite prostor za produbljenje saradnje u narednom periodu?
Saradnja između poslovnih banaka i Ministarstva finansija je u kontinuitetu vrlo uspješna. EIB i KFW projekti porške za kredite malih i srednjih preduzeća su primjer kako se mogu obezbijediti značajna sredstva pod povoljnim uslovima za banke i kompanije, uz minimizaciju rizika za državu.
Sistemska saradnja Ministarstva sa Udruženjem banaka i pojedinačnim poslovnim bankama podrazumijeva konstantno unaprijeđenje poslovnog ambijenta za banke, prije svega u dijelu izmjene zakonske regulative, dok tekuća saradnja obuhvata u prvom redu finansiranje značajnih kapitalnih projekata.
Na koncu, najkvalitetnija saradnja privatnog i državnog sektora ogleda se u efikasnom izvršavanju obaveza i zadataka.
Država treba da stvara povoljan zakonski i institucionalni okvir, efikasno implementira zakone i štiti imovinska prava. 
Tada će i banke imati bolju osnovu da podrže uspješnje projekte.
Odmah po stupanju na dužnost ministra finansija, pojavila se informacija o mogućoj novoj emisiji obveznica.
Može li se očekivati najavljeni aranžman sa MMF-om?
Zaduživanje u 2011. godini definisano je Zakonom o budžetu, kojim smo planirali zaduživanja od 180 miliona EUR i dodatnih 53 miliona EUR za realizaciju infrastrukturnih projekata. 
Prošle godine smo imali prvo iskustvo emisije obveznica u iznosu od 200 miliona i ona je bila uspješna, posebno sa aspekta ukupne tražnje i broja investitora. 
Sada smo u fazi pripreme nove emisije euroobveznica, koja bi trebalo da se realizuje u prvoj polovini godine.
Svakako, smatram da nije dobro unaprijed definisati precizan tajming, već pažljivo pratimo dešavanja na tržištu, koja će, uz naše potrebe i interesovanje potencijalnih investitora, odrediti i najbolji momenat za drugu emisiju obveznica.
Priprema ovog procesa dodatno je važna iz ugla emisije euroobveznica ne samo za obezbjeđivanje nedostajućih sredstava, već i kao mogućnosti da se država, njena privreda i privatni sektor predstave velikom broju investitora.
Ekonomsko-finansijska kriza značajno je uticala na ulogu MMF-a, koji je, prvenstveno, znatno povećao svoj finansijski potencijal, kojim sada može aktivno da podržava zemlje članice u prevazilaženju krize, dok je, s druge strane, došlo do značajnih promjena u upravljanju u ovoj međunarodnoj organizaciji.
Zemlje koje su u posljednjoj dekadi znatno povećale svoj relativni značaj u svjetskoj ekonomiji, kao što su na primjer Kina i Indija, dobijaju veću glasačku moć u toj instituciji, čime ona postaje legitimnija nego što je bila do sada.
MMF je u posljednje vrijeme uveo i neke nove finansijske instrumente, ali i adaptirao koncept uslovljavanja, koji uobičajno prate njegove aranžmane.
U tom kontekstu je i potencijalni aranžman sa MMF-om, kroz kreditnu liniju predostrožnosti, što predstavlja dodatni mehanizam koji imamo pred sobom i koji možemo razmotriti ukoliko bude neophodno.
Da li očekujete da će se planirani budžet realizovati u potpunosti i kakva je situacija sa kapitalnim investicijama?
Budžet za 2011. godinu je planiran na principu održivosti.  Kod pojedinih izdataka postoji rizik da realizacija bude veća od plana. 
U zavisnosti od kretanja ovih rashoda, kao i ostvarenja prihoda, Ministarstvo finansija može da tokom godine reaguje odgovarajućim internim mjerama smanjenja potrošnje.
Imajući u vidu planirano smanjenje rashoda, očekujemo da će se kod većine korisnika budžet realizovati u potpunosti.
Kod pojedinih izdataka postoji rizik da realizacija bude veća od plana. 
Tu prije svega mislim na penzije i socijalna davanja.
U zavisnosti od kretanja ovih rashoda, kao i ostvarenja prihoda, Ministarstvo finansija može da tokom godine reaguje odgovarajućim internim mjerama smanjenja potrošnje.
Kapitalni budžet je planiran iznad ostvarenja za 2010. godinu. 
Iskustvo nas uči da nije jednostavno predvidjeti dinamiku kapitalne potrošnje. 
Ipak, na nama je da stvaramo uslove da se cjelokupan kapitalni budžet realizuje, posebno imajući u vidu njegove multiplikativne efekte po ekonomiju.
Mnogo puta se moglo čuti da je razvoj preduzetništva, malih i srednjih preduzeća, prioritet za Vladu i druge institucije koje se brinu za razvoj ekonomije Crne Gore. 
Šta planirate da uradite u tekućoj godini, a što bi poboljšalo konkretne rezultate u tom pravcu?
Unaprijeđenje poslovnog ambijenta je jedna prioritetnih politika Vlade Crne Gore.
Pored zakonske regulative koju pokušavamo unaprijediti i pojednostaviti, cilj nam je da razvijemo drugačiju društvenu svijest prema biznisu i preduzetništvu u Crnoj Gori.
Želimo da prije svega državna administracija i građani postanu svjesniji da više malih i srednjih preduzeća znači i da će oni imati veća primanja i bolji životni standard.
U tom smislu, stremimo ka tome da državna administracija bude efikasan servis biznisu i građanima, a da građani razvijaju preduzetničke sklonosti.
Svjesni smo činjenice da je upravo ta mentalna tranzicija najsporija i najteže ostvariva.
Od konkretnih mjera na poboljšanju uslova za biznis koje su nam prioriteti u ovoj godini najvažnije su: objedinjavanje postupka registracije preduzeća u jednoj instituciji, pojednostavljivanje postupka izdavanja građevinskih dozvola, olakšavanje procedura za plaćanje poreza i doprinosa, kao i smanjenje administrativnih taksi, unaprijeđenje postupka izvršavanja ugovora, kao i omogućavanje jednostavnijih uslova za zapošljavanje stranaca u Crnoj Gori.
Koji su osnovni pravci razvoja crnogorske ekonomije, koje su to grane privrede stožer sistema?
Razvoj i ekonomija nijesu determinisani. 
Brzina tehnoloških promjena i globalizacije čine da se realizuju poslovne prilike i ideje koje se prije samo nekoliko godina nijesu mogli ni zamisliti.
Zato se ne bih oredjeljivao za grane koje su stožer sistema. 
Prije sam sklon uspostavljanju opštih politika i institucionalnih rješenja koja neće ograničiti, već će podstaći pojedince i kompanije da ispolje svoju kreativnost, preduzetnički duh i želju da uspiju, da razviju svoje ideje, a time i ekonomiju.
Da li je crnogorska ekonomija izašla iz krize, koje su posledice? 
Kako vidite situaciju na globalnom nivou?
Na osnovu dosadašnjih projekcija, očekujemo da je ekonomija u prethodnoj godini zabilježila blagi rast, što tehnički znači da jesmo izasli iz recesije. 
Planirali smo oporavak ekonomije i ubrzanje rasta u narednom srednjoročnom periodu, međutim i dalje postoje rizici, te je neizvjesna dinamika. 
Potencijalne stope rasta naše ekonomije su preko 4% i to je srednjoročni okvir ka kojem treba da se krećemo.
Slična je situacija i globano, postoji rast u većini zemalja, tržišta su otvorena, rast cijena akcija i ostale rizičnije aktive pokazuje da postoji očekivanje investitora u oporavak. 
Međutim, fiskalni stimulus i niske kamatne stope definitivno igraju značajnu ulogu u sadašnjim stopama rasta. 
To implicira da vjerovatno neće biti novog pada, ali i da će oporavak biti slab tokom 2011. godine, u Evropi uopšte.
Dodatno, još nije pronađen model za rješenje evropske dužničke krize i njene posljedice će nas pratiti tokom čitave godine.
Ostaje da se nadamo da će investitori više razlikovati zemlje sa dobrim politikama, prije svega fiskalnim, što je slučaj u posljednjih nekoliko mjeseci.
Mogu li se u ovakvoj situaciji naći rješenja za tzv.“meko prizemljenje“, poslije velike finansijske i ekonomske krize, uz uspostavljanje adekvatne regulative i stvaranje uslova za njenu punu primjenu?
U uslovima kada je ekonomija bila zvanično u recesiji teško se može govoriti o tzv. „soft landing-u“. 
Možemo govoriti o postepenom oporavku nakon izlaska iz recesije, što je i u osnovi naše ekonomske politike. 
Tako, osnovnim scenarijom projekcija rasta u narednom srednjoročnom periodu se polazi od predviđanja da će se trend oporavka koji je započeo u trećem kvartalu 2010. nastaviti uz nešto niži početni rast i više stope u periodu 2012-2013.
Ovaj scenario predviđa umjeren oporavak, te rast ekonomije od 2,5-4,0 procenta realnog rasta u 2011-2013. 
Baziran je na pretpostavci da se ne očekuje snažniji rast inflacije, ali je njen rast oko 0,7% viši nego onaj projektovan za eurozonu, dok je ispod nivoa stope inflacije koji je projektovan za ekonomije centralne i istočne Evrope u istom periodu.
Glavni doprinos rastu očekujemo od sektora usluga, većinom turizma i industrijske proizvodnje. 
Postoji potencijal i u drugim sektorima, ali i rizici koji ga prate.
Stabilizacija bankarskog sektora, blagi oporavak kreditne aktivnosti banaka i povoljan uticaj projekta euroobveznica i drugih kreditnih aranžmana na javne finansije, činiće okvir za jačanje investicione aktivnosti. 
Strukturne reforme u oblasti obrazovanja, zdravstva, socijalne zaštite i državne uprave, kao osnov dugoročnog sistemskog prilagođavanja, doprinijeće uspostavljanju održivosti javnih finansija, a nove moguće investicije u energetiku, turizam, putnu i komunalnu infrastrukturu treba da pokrenu očekivane multiplikativne efekte.
Dozvolite mi da na početku kažem da smo počastvovani time što ste Vi, kao potpredsjednik Vlade i ministar finansija u Crnoj Gori, uprkos brojnim obavezama, izdvojili vrijeme za naše čitaoce. 
Region Balkana snažno je pogođen finansijskom krizom.
 U takvoj situaciji psihologija krize vodi ka manjoj potrošnji, a samim tim i manjoj proizvodnji, te stoga imamo domino efekat.
Kao ekonomista, i neko ko je veoma upoznat sa situacijom u regionu, šta mislite koje mjere bi Evropska unija i vlade zemalja regiona trebalo da preduzmu kako bi se poboljšala situacija?
Mislim da su u prethodnom periodu napori svih vlada manje više bili skoncentrisani na očuvanje likvidnosti finansijskog i realnog sektora. 
Sada se već može reći da je prošao najgori dio krize i da svjetska ekonomija ulazi u fazu oporavka. 
Na to nam ukazuju i posljednji izvještaji MMF-a, Svjetske banke i pokazatelji iz drugog kvartala ove godine. 
To ne znači da su problemi za nama. 
Kriza je ostavila posljedice od kojih će se nacionalne ekonomije godinama liječiti.
Mislim da je kriza svima bila jedna važna lekcija i da je upravo uticala da prepoznamo slabe strane naših ekonomija i da u tom dijelu radimo na pronalaženju dugoročno održivih rješenja. 
Vjerujem da je rješenje u oblasti strukturnih reformi, unapređenja poslovnog ambijenta i prudentne fiskalne politike, što će doprinijeti bržem opravku naših ekonomija, ali i nekoj vrsti ekonomske sistemske harmonizacije na globalnom nivou.
Kako je takva ekonomska klima pogodila Crnu Goru; nazire li se svjetlo na kraju tunela?
Ekonomska i finansijska kriza je u poslednje dvije godine snažno uticala na usporavanje rasta crnogorske ekonomije. 
Najveći uticaj i posljedice osjetio je naš bankarski sektor, ali i industrije aluminijuma i čelika koje su morale proći kroz neophodno restrukturiranje. 
Međutim, ima i indikatora koji ohrabruju. 
Između ostalog, strane direktne investicije koje su za četiri mjeseca ove godine porasle za 30,0% u odnosu na isti period prošle godine, smanjuje se nezaposlenost, budžetski prihodi za prvih sedam mjeseci ove godine veći su 1,67% u odnosu na prošlu godinu, uz strukturu koja je dugoročno mnogo održivija. 
Mjere snažne podrške pokretanju i oporavku industrijske proizvodnje i optimizaciji zaposlenosti u velikim industrijskim sistemima, uz realizaciju ekonomsko-socijalnih programa, rezultirale su povećanjem industrijske proizvodnje. 
Možemo reći da je u prvoj polovini godine zaustavljen pad crnogorske ekonomije. 
Takođe, bez obzira na snažan pad ekonomije, koji procjenjujemo na oko 5,3% u prošloj godini, to je ipak manje od rasta zabilježenog u 2008, od skoro 7%. Mnoge druge zemlje su tokom 2009. godine izgubile jednu i više godina u ekonomskom smislu.
Da podsjetimo, Vi ste se sreli sa najvećim investitorima, poznatim ličnostima i poslovnim ljudima širom svijeta koji su došli u Crnu Goru da investiraju ili uživaju u njoj, pa možete li reći za naše čitaoce šta Vas je inspirisalo da otvorite blog http://igorluksic.wordpress.com/?
Mislim da je ovo dobar model i način da se isprovociraju neke nove biznis ideje, razmijene mišljenja i podstaknu preduzetnici, investitori, ekonomski stručnjaci, da se zainteresuju za Crnu Goru. 
Novi blog koji nosi slogan "Otvorena diskusija iz srca Balkana" imao je za cilj da animira međunarodnu stručnu i drugu javnost i da kroz jedan savremeni oblik komunikacije predstavimo Crnu Goru kao modernu evropsku zemlju koja se zanima i komentariše dešavanja u Evropi i svijetu.
Ljepota Crne Gore inspirisala je Lorda Bajrona da napiše: “Kada se rađala naša planeta, najljepši susret mora i kopna mora da se dogodio na crnogorskom primorju, a kada su sijani biseri prirode, punim šakama su bacani na ovo tlo...“.
Bernard Šou je sa vrha Lovćena uzviknuo: “Da li sam ja u raju ili na mjesecu?”, 
I sigurna sam da bi se većina turista koji dolaze u Vašu zemlju složili sa njim, a turizam je jedna od najboljih mogućnosti za ulaganje
Kriza je, naravno, duboko ranila turizam, pa me zanima kakve su projekcije za taj sektor u zemlji ove godine i u budućnosti?
Čari crnogorske egzotike su već vjekovima poznate, ali u današnjem globalnom svijetu postaju planetarno atraktivne. 
Definitivno će turizam u budućem periodu biti jedna od glavnih grana ekonomije, a prihodi od turizma snažno balansirati račun spoljne trgovine, ali i generisati tražnju i privredni razvoj u drugim granama.
Planirali smo da prihodi od turizma u 2010. godini budu na nivou prošlogodišnjih.
 Posljednji pokazatelji ukazuju da su posjete u posljednja dva mjeseca premašile plan. 
Očekujem nastavak tog trenda, a uz mjere koje preduzimamo na planu unapređenja hotelske i turističke infrastrukture, promocije i pozicioniranja na turističkoj mapi svijeta da Crna Gora u narednom periodu bude prepoznata i priznata kao visokokvalitetna elitna turistička destinacija.
 Koje crnogorske industrije ili sektori, pored turizma, najviše obećavaju u smislu rasta i održivosti?
Strateško opredjeljenje Vlade, koja je ekonomskom politikom definisala turizam, energetiku i poljoprivredu kao strateške i prioritetne privredne grane razvoja, učinilo nas je interesantnim i atraktivnim za ulaganje. 
Pored turizma, svakako, za ulaganja i dalji razvoj naše ekonomije interesantan je i sektor energetike, koji je Crna Gora posljednjih godina otvorila za ulaganje. 
Istovremeno, to ne znači da dalji razvoj pojedinih oblika industrijske proizvodnje u aluminijumskoj i industriji čelika ne mogu kroz preradu uticati na dalju diverzifikaciju ekonomije.
Isto važi i za drvopreradu i rudarstvo, na primjer. 
Crna Gora jeste mala zemlja, ali raspolaže brojnim resursima koje je moguće valorizovati.
Koje posebne mogućnosti zemlja sada nudi ili će ih nuditi u bliskoj budućnosti?
Mi gradimo državu vladavine prava i olakšanog poslovnog ambijenta u kojem će svaka oblast biti atraktivna i privlačna za investitora. 
Ne vjerujem u ekonomski inženjering, već u instinkt preduzetnika.
Država treba da gradi institucije koje će ohrabrivati taj instinkt.
Planirate li dodatne podsticaje ili reforme kako bi poboljšali ambijent investitorima ili poslovnim zajednicama?
Crna Gora je atraktivna, mala turistička destinacija, koja je na putu ka EU pokazala jednu političku zrelost, što se odrazilo i na ekonomski razvoj.
Mi smo u prethodnom periodu politikom očuvanja stabilnosti, velikim prilivom stranih direktnih investicija, politikom niskih poreza uvrstili Crnu Goru u red najkonkurentnijih zemalja u Evropi. 
Osim toga, aktivno radimo na eliminisanju biznis barijera i unapređenju poslovnog ambijenta, što je prepoznato i u brojnim međunarodnim izvještajima, prije svega, Freedom House i Doing Business.
Otvarajući nove mogućnosti za biznis, otvaramo nova radna mjesta, a samim tim se stvaraju uslovi za povećanje životnog standarda naših građana.
Crna Gora je nedavno preuzela predsjedavanje Procesom saradnje u jugoistočnoj Evropi.
Koje bi još uloge Crna Gora trebalo da ima na Balkanu?
Crna Gora je već dugo vremena od međunarodne zajednice prepoznata kao zemlja koja svojom politikom doprinosi evropeizaciji našeg regiona. 
Prije svega, doprinoseći političkoj stabilnosti, ali i izgradnji tolerantnog društva sa jasnom vizijom ulaska u EU i NATO. 
Kao predsjedavajući takvih inicijativa, kao što je i proces saradnje u jugoistočnoj Evropi nastojaćemo da dalje takve vrijednosti širimo i pomažemo u prevazilaženju regionalnih problema.
 Naši čitaoci su investitori i poslovni ljudi koji su već prisutni ili namjeravaju da započnu posao/ ulaganje u region. Šta biste im savjetovali?
Region zapadnog Balkana ima najveći potencijal za ekonomski rast u Evropi. 
Više sam nego siguran u to. 
Crna Gora pripada zemljama koje su posvećene stvaranju najpovoljnijeg ambijenta za ulaganja i jačanju svojih institucija sa jednakim mogućnostima za svakog investitora.
Dana, 23.06.2020. godine, održana je online konferencija “Cooperation on VTMIS and Maritime Surveillance in South Adriatic Area” u sklopu realizacije projekta SAGOV (South Adriatic Connectivity Governance).
 Projekat SAGOV ima za cilj ostvarivanje saobraćajne povezanosti Albanije, Crne Gore i Italije i podržan je od strane Evropske komisije u sklopu programa Interreg IPA CBC koji obuhvata ove tri zemlje. 
Pored Ministarstva saobraćaja i pomorsta Vlade Crne Gore, projekat realizuju Institut za saradnju i razvoj iz Tirane, Ministarstvo za infrastrukturu i energiju Vlade Albanije, Evropski pokret u Crnoj Gori i uprava Regiona Pulja iz Italije.
Predstavljajući Ministarstvo saobraćaja i pomorstva, gospođa Emina Mujević Kara, generalna direktorica Direktorata za međunarodne odnose i EU fondove, je upoznala učesnike sa trenutnim stanjem u sektoru saobraćaja i ostvarenom napretku u proteklom periodu. 
Između ostalog, ona je istakla da se i dalje radi na implementaciji projekata sa Jedinstvene liste prioritetnih projekata iz sektora saobraćaja a sve u cilju integracije sa indikativnim proširenjem TEN-T koridora na Zapadni Balkan u skladu sa Agendom povezivanja.
U ime vodećeg partnera na SAGOV projektu, Instituta za saradnju i razvoj (CDI) prisutnima se obratio direktor Ardian Haçkaj koji je prisutne upoznao sa projektom naglasivši da SAGOV promoviše integrisano upravljanje i efikasnije donošenje odluka koje se tiču prekogranične infrastrukturne povezanosti.  
Na projektnom nivou SAGOV obezbjeđuje inovativna rješenja i procedure koje mogu koristiti svi akteri u vezi donošenja odluka, u pripremi zajedničkih projekata i njihovoj implementaciji u ostatku EUSAIR regije.  
Prisutnima se obratio i koordinator za međunarodne politike Regije Pulja Klaudio Polinjano koji je istakao značaj projekta na nivou Interreg IPA CBC programa kao i kvalitet do sada postignutih rezultata.
U prvom dijelu konferencije slušaocima su se obratili predstavnik Evropske Komisije- DG MOVE-a Jakob Terling, Edmuns Beliskins iz Evropske agencije za pomorsku sigurnost (EMSA) i Nedim Begović ispred Stalnog sekretarijata transportne zajednice koji su govorili o fakorima uspješnosti  direktno vezanim za povezanost u pomorskom transportu.
Drugi dio konferencije bio je posvećen VTMIS sistemu i iskustvima zemalja u regionu kada je nadzor i kontrola mora u pitanju.
Na ovom panelu učestvovali su predstavnici Hrvatskog Ministarstva mora, saobraćaja i infrastrukture Zdravko Seidel, Slovenačke Uprave za pomorstvo kapetan Primož Bajec i  kapetan Vladimir Vladović, Albanskog Generalnog direktorata za pomorstvo Tomor Harizi, Italijanske obalske straže Marko Tomaino i Nedžad Kapidani kao predstavnik Uprave pomorske sigurnosti i upravljanja lukama Crne Gore.
Treći i završni dio konferencije bazirao se na aktuelnim dešavanjima i institucionalnom transferu znanja vezanim za VTMIS sistem i nadzor mora.
O sistemu upravljanja pomorskog saobraćaja (eng. Sea Traffic Management - STM) govorio je Anders Johaneson iz Uprave pomorstva Švedske.
Kapetan Žoao Piedade iz Nacionalne uprave pomorstva Portugala prezentovao je projekat COMPASS2020, iz programa Horizont 2020, koji se sprovodi u saradnji sa NATO-m a na kojem je partner i crnogorska Uprava pomorske sigurnosti i upravljanja lukama. 
Ispred grčkog Ministarstva civilne zaštite o projektu ANDROMEDA, iz programa Horizont 2020 na kojem je partner i crnogorska Uprava pomorske sigurnosti i upravljanja lukama, govorio je Alkis Astjakopulos a o sistemu MARE∑ predstavnik iz privatnog sektora iz Italije, tehnički director kompanije ELMAN srl, koja je imlementirala ovaj sistem za potrebe EMSA-e,  Pjerluiđi Flori.
Nakon dinamične diskusije o sistemima za nadzor i zaštitu mora koja je inicirana od strane učesnika konferencija je privedena kraju. 
Zaključeno je da će znanje i iskustvo koje su prezentovali eksperti iz regiona i Evrope kao i predstavnici međunarodnih organizacija koje se bave pomorskim saobraćajem uveliko olakšati rad na budućim projektima.
Prisutnima se u ime Ministarstva saobraćaja i pomorstva Crne Gore i u svoje lično ime zahvalio moderator konferencije i projekt menadžer Đorđije Otašević uz želju za još boljom i kvalitetnijom saradnjom na ovom polju.
Ministarstvo finansija je, prema makroekonomskom scenariju, do 2021. predvidjelo kumulativnu realnu stopu rasta crnogorskog bruto domaćeg proizvoda (BDP) od 7,7 odsto, pri čemu je za ovu godinu prognoziralo 2,8 odsto, saopštio je resorni ministar Darko Radunović.
To predviđanje polazi od umjerene projekcije stope rasta potrošnje domaćinstava od 1,4 odsto, štednje države i rasta bruto investicija koje će biti na visokom nivou od oko 1,7 milijardi EUR“, kazao je Radunović u intervjuu agenciji Mina-business.
On je rekao da se, prilikom projekcija za ovu godinu moraju uzeti u obzir neke nepovoljne najave koje se odnose na globalna ekonomska zbivanja na koja Crna Gora ne može uticati.
U prvom redu mislim na predviđanja usporenja rasta ekonomija Evropske unije (EU), kao i ukupne svjetske ekonomije, uz stabilizaciju cijena sirove nafte na svjetskom tržištu i rast kamatnih stopa“, dodao je Radunović.
Prema njegovim riječima ti parametri su za Crnu Goru bitni u smislu upravljanja njenim zaduženjima u inostranstvu, ali i sa aspekta mogućeg restriktivnijeg i opreznijeg odnosa prema investicijama.
Uz to, mi ćemo i dalje biti u ciklusu započetih investicija sa visokim polaznim nivoom parametara koji opredjeljuju kretanje BDP-a, a moramo nastaviti i primjenu mjera finansijske konsolidacije i optimizaciju javne uprave“, kazao je Radunović.
Kada je u pitanju prošla godina, on je rekao da je veoma zadovoljan što je Crna Gora ostvarila znatno bolji ekonomski rezultat od očekivanog.
Iako konačni podaci za posljednji prošlogodišnji kvartal nijesu raspoloživi, mi smo, u prva tri kvartala, ostvarili ozbiljne stope rasta, 4,5 odsto, 4,9 odsto, odnosno pet odsto. 
Čak i uz restriktivnu procjenu za posljednja tri mjeseca prošle godine na nivou od 3,5 odsto do 4,5 odsto, imaćemo realni rast BDP-a od 4,5 odsto do 4,8 odsto u prošloj godini“, precizirao je Radunović.
To je, kako je ocijenio, čak i po evropskim mjerilima, odličan rezultat.
Radunović je podsjetio da je u planovima Ministarstva projekcija rasta BDP-a bila 4,1 odsto.
Raduje i rast zaposlenosti od 9,7 odsto indukovan prvenstveno u sektorima maloprodaje i građevinarstva, ali i u prerađivačkoj industriji. 
U novembru smo imali skoro 196 hiljada zaposlenih, što je za 17 hiljada više nego u istom periodu 2017. godine“, saopštio je Radunović.
On je, od ostalih ohrabrujućih rezultata, pomenuo rast bruto investicija koji, za devet mjeseci, iznosio 21,5 odsto, što govori o intenzitetu investiciono-razvojnog ciklusa u kojem se Crna Gora nalazi.
Treba uočiti i da ostvareni rezultat nijesu pratile restriktivne mjere koje se odnose na standard građana, pa je i potrošnja domaćinstava značajno rasla, 4,4 odsto. 
Istovremeno, potrošnja države je rasla po skoro tri puta manjoj stopi odnosno 1,6 odsto“, dodao je Radunović.
On je naveo da je i dalje prisutan disbalans u spoljnotrgovinskoj razmjeni, iako je zabilježen rast izvoza od čak 8,6 odsto.
Kada je u pitanju zaduženje Crne Gore u ovoj godini, Radunović je kazao da će ono iznositi 370 miliona EUR.
Istovremeno, nešto više, odnosno 373 miliona, će iznositi otplata prethodnih zaduženja stranim povjeriocima. 
Dakle, ne samo da nema uvećanja duga, već će se on, istina, ne u značajnom obimu, smanjiti u ovoj godini“, objasnio je Radunović.
On je dodao da se u svemu tome izuzima tranša od 180 miliona EUR iz ranije zaključenog aranžmana sa kineskom Exim bankom, za realizaciju autoputa Bar-Boljare.
Dakle, ostajemo na načelu zaduživanja samo u kontekstu otplate prethodno nastalih obaveza ili radi kapitalnog razvojnog investiranja. 
Uz to, poslije dužeg vremena, ulazimo u proces smanjenja spoljnog duga, što je dugoročna strategija Vlade, sa ciljem da se do 2022. godine ukupni javni dug svede ispod nivoa od 60 odsto BDP-a“, rekao je Radunović.
Kada je u pitanju poreski dug, koji iznosi 420 miliona EUR, Radunović smatra da u Vladi moraju biti ohrabreni činjenicom da je on za godinu smanjen 25 miliona, a u toku prethodnog trogodišnjeg perioda čak 167 miliona.
U tom kontekstu treba pozitivno ocijeniti i Zakon o reprogramu poreskog potraživanja na osnovu koga je, u prve dvije godine, naplaćena četvrtina ukupno reprogramiranih poreskih dugovanja“, precizirao je Radunović.
On je rekao da to pitanje ostaje u fokusu angažovanja Vlade u narednom periodu, kroz dosljedno sprovođenje svih segmenata iz Plana za upravljanje poreskim dugom i jačanje mjera naplate.
Pozitivno je i to što nivo zaostalih obaveza po osnovu poreza i doprinosa na zarade zaposlenih ima opadajući trend posljednjih godina, posebno ako se ima u vidu da ove obaveze imaju najveći udio u strukturi poreskog duga. To govori o povećanju poreske discipline“, tvrdi Radunović.
On je saopštio da je dosljedno sprovođenje zakona rezultiralo sa više od hiljadu rješenja o ukidanju reprograma, u svim slučajevima kada dužnik, iz bilo kog razloga, nije poštovao reprogramom preuzete obaveze.
Takvim postupkom ukupno reprogramirano dugovanje, koje nije izmireno, dospijeva na naplatu, pa se pristupa mjerama prinude, uključujući i kolaterale predviđene reprogramom. 
Tamo gdje naplata nije moguća na drugi način, aktivira se stečajni postupak kao posljednji raspoloživi instrument prinude“, kazao je Radunović.
On je podsjetio da je Poreska uprava (PU), od početka primjene Zakona o reprogramu poreskog potraživanja, pred Privrednim sudom inicirala stečajni postupak kod 42 poreska dužnika.
Ista sudbina čeka i sve ostale dužnike kojima je rješenjem ukinut reprogram, ukoliko se naplata potraživanja ne može obaviti na drugi način“, upozorio je Radunović.
On je kazao da Vlada, u odnosu na tekuću budžetsku potrošnju u ovoj godini, planira da ostvari suficit prihoda od 197 miliona EUR.
Radunović je podsjetio da je i u prošloj godini ostvarena ta vrsta suficita u iznosu od skoro 140 miliona EUR.
Nastavak tog trenda i u narednim godinama predstavljaće potvrdu kontinuiranog fiskalnog oporavka. 
Uvjeren sam da ćemo ga ostvariti. 
Međutim, pored tekuće budžetske potrošnje, postoje i kapitalni izdaci iz budžeta koji će u ovoj godini iznositi 321 miliona EUR“, saopštio je Radunović.
Taj suficit u odnosu na tekuću budžetsku potrošnju neće biti dovoljan za neutralizovanje kompletnog budžetskog deficita, tako da će on, u ovoj godini iznositi 2,97 odsto BDP-a, odnosno 147 miliona EUR u apsolutnom iznosu.
Kada je u pitanju autoput Bar-Boljare, Radunović je kazao da je Vlada za finansiranje tog projekta iz budžeta za ovu godinu izdvojila 220 miliona EUR, što je dio kapitalnog budžeta koji je ove godine najveći od obnove državnosti Crne Gore.
Vlada ove godine planira da se zadužite na domaćem tržištu tako što će građanima ponuditi hartije uz određenu kamatu.
Radunović je rekao da Ministarstvo posvećuje izuzetnu pažnju optimizovanju zaduživanja, odnosno kvalitetu duga sa aspekta povoljnije ročnosti i povoljnije cijene zaduživanja.
S druge strane, utisak je da je finansijsko tržište Crne Gore sazrelo za aktiviranje novih finansijskih instrumenata, odnosno novih tipova hartija od vrijednosti. 
Zbog oba pomenuta faktora, razmatramo mogućnost emitovanja obveznica različitih rokova dospjeća namijenjenih domaćim pojedincima ili kompanijama“, rekao je Radunović.
On smatra da bi to bio dobar model aktiviranja sada neaktivnog kapitala, posebno u situaciji niskih kamatnih stopa koje, na uloge građana i privrede, nudi bankarski sektor.
Mada će to biti predmet detaljnih analiza, prema sadašnjim okolnostima, kamata na takve obveznice bi prosječno mogla biti oko tri odsto“, precizirao je Radunović i dodao da vjeruje u uspjeh domaćih obveznica, što će biti dokaz visokog povjerenja građana i preduzeća u sopstvenu državu.
On je saopštio da će u projekat emitovanja domaćih obveznica biti inkorporirana i mogućnost promjena uslova, s obzirom na ekonomska i politička kretanja na međunarodnom planu.
I ova vrsta hartije od vrijednosti mora biti konkurentna i atraktivna kupcu, inače će je tržište odbaciti“, zaključio je Radunović.
U cilju jačanja odgovornosti i transparentnosti u upravljanju javnim finansijama razvijen je novi informativni portal koji će građanima omogućiti lakši uvid u finansijske podatke lokalnih samouprava u Crnoj Gori.
Novi portal koji je dostupan na web adresi https://lokalnefinansije.me, doprinijeće premošćavanju informacijskog jaza koji često postoji između građana i lokalnih samouprava, kada su u pitanju lokalne javne finansije. 
Portal koji je razvijen u saradnji Ministarstva finansija Crne Gore i kancelarije Programa Ujedinjenih nacija za razvoj (UNDP), uz podršku Ministarstva finansija Republike Slovačke, doprinijeće unapređenju transparentnosti u upravljanju javnim finansijama na lokalnom nivou i služiti kao svojevrsna platforma za jednu vrstu monitoringa lokalnih budžeta u Crnoj Gori.
Pozivajući građane i građanke Crne Gore da posjete novi portal, stalna predstavnica UNDP-a u Crnoj Gori, Daniela Gašparikova kazala je da ‘’UNDP vjeruje da će ovaj portal doprinijeti transparentnijem i odgovornijem upravljanju javnim finansijama u Crnoj Gori. 
Takođe, se nadam da će pomoći građanima, organizacijama civilnog društva i svim zainteresovanim stranama da ostvare svoje pravo uvida u monitoring, planiranje, budžetiranje i izvršenje javnih finansija na lokalnom nivou.
 Očekujem da će ovaj značajni poduhvat otvoriti prostor za konstruktivan i otvoren dijalog između institutcija i građana o ekonomskim i društvenim prioritetima, koje ovi budžeti treba da podrže.
Portal je dio šire podrške koju Vlada Republike Slovačke pruža na planu poboljšanja upravljanja javnim finansijama u Crnoj Gori’’, rekla je Gašparikova. 
Nj. E. Ambasador Republike Slovačke u Crnoj Gori, Boris Gandel je veoma zadovoljan što projekat koji finansira Republika Slovačka, doprinosi poboljšanju transparentnosti i odgovornosti u upravljanju javnim finansijama u Crnoj Gori.
Za ambasadora  Gandela ,,to je još jedan dokaz našeg iskrenog prijateljstva i partnerstva, a Slovačka podržava Crnu Goru od obnove njene državnosti. 
U mojoj zemlji smo nakon ,,Plišane revolucije’’, veoma mnogo učinili da bismo transformisali Slovačku u moderno demokratsko društvo. 
Transparentnost je bila jedan od osnovnih principa ovog procesa. 
Postojanje jasnih pravila i mogućnost kontrole njihovog sprovođenja – obavezni su u ovom pogledu.
To se odnosi na sve sfere života - uključujući i finansije.
 Cijenimo napore svih uključenih strana i ponosan sam što je Ministarstvo finansija Republike Slovačke, zajedno sa Slovačkom, doprinijelo implementaciji ovog projekta. 
Budući da je transparentnost jedno od osnovnih načela Evropske unije, dozvolite mi da ovim putem čestitam Crnoj Gori što je učinila još jedan korak ka njenoj evropskoj budućnosti’’, zaključio je Gandel.
Kao novi alat, portal će omogućiti pravovremeno komuniciranje podataka na način koji je dostupan i relevantan za građane zainteresovane za javne finansije na lokalnom nivou. 
Finansijska stabilnost i održivost lokalnih samouprava, kao jedan od glavnih prioriteta Ministarstva finansija, ključan je preduslov za bolji kvalitet usluga i ukupnu perspektivu ekonomskog razvoja.
Generalna direktorica Direktorata za lokalnu samoupravu i privredna društva u većinskom vlasništvu države, u Ministarstvu finanisija Snežana Mugoša, istakla je da ,,portal predstavlja projekat vizuelizacije budžetskih podataka lokalnih finansija u Crnoj Gori, i urađen je s ciljem unapređenja transparentnosti javnih finansija na lokalnom nivou. 
Naime, sve jedinice lokalne samouprave su u obavezi da mjesečno izvještavaju Ministarstvo finansija, kao i da svoje kvartalne izvještaje objavljuju na svojim internet stranicama. 
Ovaj portal objedinjava sve podatke koji su dostupni na jednom mjestu, a  prikazani su na jednostavan i vizuelno prijemčiv način’’, zaključila je Mugoša.
Na portalu je dat pregled zbirnih podataka na nivou svih opština u Crnoj Gori koji uključuje primitke, izdatke, neizmirene obaveze i dugove od 2009. godine do 2019. godine. 
Osim toga, dat je detaljan uporedni pregled podataka na nivou svih opština u Crnoj Gori, koji uključuje pojedinačne budžetske stavke za isti period. 
Portal je razvijen kroz UNDP projekat Jačanje transparentnog i odgovornog upravljanja javnim finansijama u Crnoj Gori, a podaci objavljeni na portalu ažuriraće se na godišnjem nivou.
Na današnjoj sjednici Vlada Crne Gore je usvojila Proljećnu analizu makroekonomskih kretanja i strukturnih reformi – 2019.
„Crnogorsku ekonomiju u 2017. i 2018. godini karakterišu snažne stope ekonomskog rasta od 4,7 i 4,9% u 2017. i 2018. godini i na taj način Crna Gora je bila jedna od najbrže rastućih ekonomija Zapadnog Balkana i među najbrže rastućim ekonomijama Evropske unije“, saopštila je generalna direktorica Direktorata ze ekonomsku i razvojnu politiku u Ministarstvu finansija, mr Iva Vuković na pres konferenciji nakon sjednice Vlade.
Najveći pozitivan doprinos rastu ekonomije u 2018. godini došao je od pojačane investicione aktivnosti kao i od povećane potrošnje domaćinstava. 
Pojačana investiciona aktivnost rezultat je privatnih investicija dominantno u sektorima turizma i energetike, dok javne investicije takođe daju svoj doprinos kroz pojačanu investicionu aktivnost na gradnji auto-puta, ali i ostalih lokalnih i regionalnih puteva“, istakla je generalna direktorica Vuković.
Najveći doprinos investicija realnom rastu BDP-a iznosio je 4%, dok drugi najveći doprinos dolazi od potrošnje domaćinstava od 3,4 p.p. i to je rezultat rekordne turističke sezone, rasta kreditne aktivnosti, rasta doznaka iz inostranstva i rasta zaposlenosti.
Prihodi od turizma u 2018. godini premašili su jednu milijardu eura, imali smo dvaput veći izvoz električne energije, povećan izvoz aluminijuma i povećan izvoz farmaceutske proizvodnje, međutim sve to nije bilo dovoljno da neutrališe visok uvoz dominantno za potrebe gradnje investicionih projekata i na taj način doprinos neto izvoza realnom rastu BDP-a bio je negativan 2,1 p.p.“, naglasila je generalna direktorica Vuković i dodala da se Crna Gora nalazi na 47% prosjeka zemalja EU, prema podacima Eurostata (regionalno poređenje BDP po glavi stanovnika kao prosjek EU prema standardu kupovne moći za 2018, prva procjena Eurostata), a slijede je Srbija, Sjeverna Makedonija, Albanija i Bosna i Hercegovina sa nižim prosjekom razvoja u odnosu na zemlje EU.
Monstat je u prvom kvartalu objavio da je stopa rasta ekonomije bila na nivou od 3%, a posmatrano po makroekonomskim indikatorima može se vidjeti raznolika situacija u zavisnosti od sektora.
Imamo sektore koji bilježe izuzetno snažne stope rasta u I kvartalu, dok postoji i sektori koji usljed objektivnih okolnosti bilježe pad. 
Dakle, sektori koji bilježe izuzetno snažan rast u I kvartalu: sektor turizma sa 44,1% više dolazaka i 22,5% više noćenja turista i ovo može biti signal odnosno indikator još jedne rekordne turističke godine.
Promet u maloprodaji veći je za 6,2% u tekućim cijenama i 5,5% u stalnim cijenama i predstavlja najjači rast maloprodaje još od 2013. godine. 
Vrijednost izvršenih građevinskih radova veća je za 12,4% i očekivanje je da će značajniji rast građevinarstva biti u drugoj polovini godine uzimajući u obzir brojne investicione aktivnosti u državi.
Industrijska proizvodnja zabilježila je pad od 14,4% usljed pada proizvodnje električne energije. 
Mala količina padavina uticala je na smanjenu proizvodnju hidroelektrane, dok je termoelektrana bilježila rast sa 6,7% u odnosu na prošlogodišnji period, a vjetroelektrane u posmatranom periodu činile su 10% ukupne proizvodnje električne energije.
Indikatori na tržištu rada u posmatranom periodu bilježe izuzetno pozitivna kretanja kao nastavak kretanja iz 2018. godine.
Takođe, ovu godinu karakteriše blagi rast potrošačkih cijena od 0,5% prosječno i očekuje se da će cijene i u narednom periodu biti pod uticajem cijena sa međunarodnog tržišta, pod uticajem cijena nafte i odnosa eura i dolara.
Stopa aktivnosti na tržištu rada prema anketi o radnoj snazi veća je za 1,5 p.p. ili 55,2% i to predstavlja rekordni nivo aktivnosti na tržištu rada. 
Takođe, imamo i rekordnu nisku stopu nezaposlenosti koja je na nivou od 15% i rekordnu stopu zaposlenosti od 47,5% sa kraja 2018. godine .
Deficit tekućeg računa u I kvartalu je nastavio rast za 4,6% usljed pogoršanja salda roba i usluga i pada suficita primarnih dohodaka. 
Deficit centralnog budžeta na kraju I kvartala je 71,4 miliona eura ili 1,5% BDP-a, kao posljedica fiskalne politike i mjera fiskalne konsolidacije.
U 2018. godini smo imali suficit tekućeg budžeta u iznosu od 152 miliona eura ili 3,3% BDP-a, nivo rezultata kada se umanji za troškove rezultata razvojnih projekata i pokazatelj je djelotvornosti fiskalne politike vođene u prethodnom periodu.
„Za naredni period neophodno je nastaviti sa sprovođenjem strukturnih reformi koje su neophodan preduslov za održivi ekonomski rast, jačanje konkurentnosti domaće ekonomije i ostvarenje strateških ciljeva naše ekonomije“, zaključila je generalna direktorica Vuković.
Vlada Crne Gore uspješno servisira sve svoje obaveze, tako da nema nikakve naznake ni bojazni od eventualnog bankrota – rekao je za Portal Analitika ministar finansija Darko Radunović.
On je kazao i da su rezultati o prihodima i rashodima budžeta od početka godine ohrabrujući. 
Radunović je istakao da će Vlada, u zavisnosti od toga kakav će biti rezultat sanacionih mjera, odlučiti da li će ući u aranžman sa Svjetskom bankom (SB) kako bi obezbijedili dio sredstava za 2018. i 2019. godinu.
O aranžmanu sa MMF-om, kaže Radunović, u ovom trenutku ne razmišljaju.
Ministar finansija je naglasio da ima prostora za povećanje određenih poreskih stopa, recimo na cigarete, alkoholna i gazirana pića.
Dodao je da razmišljaju o mogućnosti da umjesto sadašnje jedne, uvedu dvije niže stope PDV-a.
Po tom modelu, sadašnja PDV stopa na osnovne proizvode za ljudsku ishranu bi se dodatno umanjila, dok bi se uvećala poreska stopa na ostale proizvode na koje se sada primijenjuje jedinstvena niža stopa. 
Podaci o prihodima budžeta u prvom kvartalu ove godine (297,5 miliona eura) i troškovima u januaru i februaru (208,1) su, blago rečeno, ohrabrujući.
Oni predstavljaju prvi vidljivi efekat politike konsolidacije javnih finansija.
Naime, prihodi su za 4,5 odsto (12,7 miliona eura) veći u odnosu na isti period 2016., što je dobrim dijelom rezultat povećanja akcize na mineralna ulja, ali i početnog jačanja poreske discipline. 
S druge strane, troškovi su za čak 58,8 miliona eura, odnosno za 22,6 odsto niži od plana za prva dva mjeseca.
Istina, neke obaveze koje smo, prošle godine, izmirivali u prva dva mjeseca, ove godine dospijevaju u martu za koji još nemamo kompletne podatke, ali će troškovi svakako biti niži.   
Javnosti je poznato da smo, uz usvajanje budžeta za tekuću godinu, definisali i Plan sanacionih mjera kao osnovu konsolidacije javnih finansija, što je elementarna pretpostavka finansijske stabilnosti države, dakle i ekonomskog razvoja Crne Gore.
Po našoj procjeni, novčana kvantifikacija sprovođenja ovog Plana iznosi 126,9 miliona eura, što predstavlja 3,2 odsto projektovanog BDP-a. 
Taj podatak dovoljno govori o značaju sanacionog plana.
Štaviše, u projektovanju rezultata sprovođenja Plana primjenili smo konzervativne metode procjene očekivanja, pa je veoma moguće da rezultat bude još bolji.
 Plan uključuje konvencionalne, ali energično primijenjene mehanizme povećanja prihoda budžeta efikasnijom naplatom poreskih potraživanja, kao i nultu toleranciju u odnosu na sivu ekonomiju. 
No, bitno je i što smo Planom predvidjeli i stimulativne ekonomsko-finansijske modele koji treba da, kroz optimizaciju poslovnog ambijenta, utiču na rast i razvoj, a to posredno znači i generisanje novih fiskalnih izvora. 
Uz to, treba očekivati i da će, čak i nezavisno od sanacionog plana, intenziviranje investicionog ciklusa, posebno u strateškim sektorima razvoja naše ekonomije, donijeti povećanje novostvorene vrijednosti i otvaranje novih radnih mjesta.
Ukupni rezultat takvog trenda biće vidljiv kroz poboljšani životni standard građana, što jeste osnovni cilj djelovanja Vlade u ekonomskoj sferi.
Istovremeno, u odnosu na rashodnu stranu budžeta, Plan podrazumijeva maksimalnu racionalizaciju potrošnje, uz jasno razlikovanje i različito tretiranje socijalnih i razvojno-investicionih, odnosno neproduktivnih troškova.
Naravno, rano je govoriti o uspješnosti u dostizanju punih efekata Plana, ali su prvi rezultati već vidljivi, što sam ilustrovao u odgovoru na prethodno pitanje.
Izmjene i dopune Zakona o zaradama u javnom sektoru neće donijeti novu uštedu. 
Naime, optimizacija koju smo planirali kroz suspenziju naknade za minuli rad počev od aprila ove godine, zamijenjena je umanjenjem svih većih zarada.
Kumulativni efekat tog umanjenja, koje je već materijalizovano Zakonom o budžetu za 2017. godinu, iznosi 2,8 miliona eura i što je približno  efektu koji bismo dobili suspenzijom minulog rada. 
S obzirom na finansijsku ekvivalentnost ušteda koja donose ova dva mehanizma, odlučili smo se za smanjenje većih zarada, procjenjujući da je to logički dosljednije, sa socijalnog stanovišta.
Da li planirate da se u drugom kvartalu zadužite emisijom obveznica, ili na neki drugi način, i u kom iznosu
Međutim, za tu procjenu i za proističuće postupanje, nadležno je Ministarstvo javne uprave, a ne Ministarstvo finansija
 U ovom periodu, Ministarstvo finansija pregovara sa finansijskim institucijama o mogućim kreditnim aranžmanima, jer je naš plan da sve potrebe zaduživanja za finansiranje budžeta realizujemo u prvoj polovini godine. 
Nakon završetka pregovora, biće poznati mogući kreditori, obim i uslovi zaduženja, na osnovu čega ćemo vidjeti postoji li potreba za obezbjeđivanjem drugih izvora finansiranja, poput emitovanja obveznica na domaćem tržištu. 
Podrazumijeva se da ćemo efekte cijelog ovog postupka tretirati transparentno, odnosno da će javnost o njima biti blagovremeno informisana.
Čak i u državama koje nemaju probleme finansiranja javne potrošnje, fiskalni sistem treba stalno da bude predmet moguće optimizacije, na način koji neće ugroziti njegovu predvidivost i stabilnost.
Imajući u vidu potrebu sanacije budžetskog deficita i smanjenja javnog duga, mi, očigledno, imamo dodatne razloge da pratimo i unapređujemo naše fiskalne mehanizme.
Zbog toga Ministarstvo finansija priprema Fiskalnu strategiju koja će prepoznati mjere koje, u srednjeročnom periodu, treba da obezbijede stabilnost i održivost javnih finansija, uz stvaranje uslova za povećanje investicionog kapaciteta države.
Opredjeljenje Vlade je da sve fiskalne promjene moraju biti dimenzionisane tako da ne ugroze životni standard građana i da imaju pozitivan uticaj na privrednu djelatnost.
Čak i uz ta ograničenja, ima prostora za povećanje određenih poreskih stopa. 
Primjera radi, pomenuću akcizne obaveze na proizvode koji nemaju egzistencijalni značaj za građane, štaviše predstavljaju opasnost po zdravlje, poput cigareta, alkoholnih i gaziranih pića.
Razmišljamo i o mogućnosti da, umjesto sadašnje jedne, uvedemo dvije niže stope poreza na dodatu vrijednost. 
Po tom modelu, sadašnja PDV stopa na osnovne proizvode za ljudsku ishranu bi se dodatno umanjila, dok bi se uvećala poreska stopa na ostale proizvode, na koje se sada primjenjuje jedinstvena niža stopa.
 Jedna od opcija koju smatramo realnom i racionalnom je povećanja poreza na nepokretnosti koje predstavljaju višak stambenog prostora, odnosno na sekundarne stambene objekte.
Predmet fiskalne analize i moguće promjene će biti i sva izuzeća, odnosno poreska oslobođenja uvedena dosadašnjim propisima.
Treba imati u vidu da sve izmjene poreskog sistema moraju biti usklađene sa evropskim zakonodavstvom. 
S druge strane, mi moramo očuvati, pa i unaprijediti, sadašnji nivo konkurentnosti našeg fiskalnog sistema u odnosu na druge države regiona, kako bismo zadržali jaku poziciju u  privlačenju stranih investicija.
Vlada Crne Gore uspješno servisira sve svoje obaveze, tako da nema nikakve naznake ni bojazni od eventualnog bankrota.
Oni koji teze o bankrotu zasnivaju na kvantifikacijama javnog duga Crne Gore upućujem na uporednu analizu sa drugim državama regiona, pa i na stepen zaduženosti vodećih svjetskih ekonomija.
Mi želimo da već vidljivi efekti fiskalne konsolidacije budu globalni ekonomski impuls održiv i u narednom periodu.
 U tom kontekstu, imamo intenzivne razgovore sa Svjetskom bankom sa čijim stručnjacima analiziramo sve aspekte optimizovanja budžeta, u cilju dostizanja suficita u kratkoročnom periodu. 
Uspješnost u implementaciji sanacionih mjera koja bi dovela do smanjenja deficita može biti pretpostavka za zaključivanje kreditnog ili garantnog aranžmana sa Svjetskom bankom koji bi nam omogućio obezbjeđenje sredstava za finansiranje budžeta za 2018. i 2019.  godinu.
Iako u ovom momentu Vlada Crne Gore ne planira ulazak u formalni aranžman sa Međunarodnim monetarnim fondom koji za to pokazuje zainteresovanost, treba istaći da pridajemo veliki značaj saradnji sa ovom važnom finansijskom institucijom.
U svakom slučaju, naše planiranje fiskalne politike polazi od potrebe očuvanja životnog standarda građana, uz posebnu senzitivnost prema najsiromašnijem sloju stanovništva.
Uz to, svakako ćemo insistirati na kontinuitetu razvojne funkcije budžeta, kao osnove za ostvarenje većih stopa ekonomskog rasta.
Tolerisanje neizmirenja poreskih obaveza može biti dopušteno samo ako se time spriječava neka veća privredna šteta po državu. 
Samo ta vrsta selektivnosti se može, u određenim okolnostima, smatrati opravdanom i to pod uslovom da je transparentna i da ne utiče na tržišnu ravnopravnost.
Svako drugo „popuštanje“ u ovom domenu je štetno po državu i, naravno, protivzakonito, pa kao takvo treba i da bude procesuirano.
U tom smislu, vjerujem da su na akumuliranje ovolikog poreskog duga u značajnom dijelu uticale brojne objektivne okolnosti, sa kojima se suočavaju sve poreske uprave i privrede u regionu. 
Veliki dio potraživanja je višedecenijske starosti i potiče iz kompanija koje su nekada bile privredni giganti sa specifičnom ekonomskom pozicijom, što je uticalo na tolerisanje neplaćanja obaveza prema državi. 
Mnoge od tih firmi nijesu preživjele tranziciju, pa su iza njih ostali dugovi, ne samo po poreskom osnovu, nego i prema poslovnim partnerima, pa i prema zaposlenima.  
Upravljanje poreskim dugom, dakle, nije trivijalno pitanje prinude, jer se golom prinudom može ugroziti opstanak privrednog subjekta. 
Nestanak svakog privrednog subjekta proizvodi gubitak radnih mjesta i druge posredne štete. 
Dakle, uz obaveznu zaštitu tržišne ravnopravnosti, mora se uzeti u obzir ukupnost ekonomskih interesa države i princip da optimizacija budžetskih prihoda, uz jasnu poresku disciplinu, treba da proističe iz širenja poreske baze, a ne iz gašenja privrednih subjekata i smanjenje privredne aktivnosti. 
Ovo nikako ne treba razumjeti kao spremnost države na linearnu toleranciju u odnosu na poreske obveznike, već samo kao potrebu povećane pažnje u razmatranju svakog pojedinačnog problemskog slučaja.
Dalje, jedan značajan dio aktuelnog poreskog potraživanja predstavljaju kamate na neizmirena potraživanja. 
Kamate su obračunate i na evidentno nenaplativa potraživanja, čime se dodatno opterećuje poresko knjigovodstvo i usložava upravljanje poreskim dugom. 
Najzad, u svakom poslovanju, pa i u procesu naplate poreza, mora se računati da će jedan dio potraživanja ostati nenaplativ, bez obzira na stepen poreske discipline i mehanizme koje država primjenjuje u naplati poreza.
Cifra od 567 miliona eura poreskog duga je svakako velika, posebno za ekonomije našeg ranga.
No, ako imamo u vidu da je taj dug nastao u periodu od nekoliko decenija, a da smo, samo u toku 2016. godine, naplatili 935,6 milona poreskih prihoda, moguće da ćemo ublažiti percepciju pomenute poreske dubioze. 
Kada se sve ove činjenice imaju u vidu, za nas je bitno da rješavanju ovog problema pristupimo sa punom ozbiljnošću,  ne zanemarujući ni jedan jedini euro, ali i krajnje realno, svjesni činjenice da je dobar dio potraživanja apsolutno nenaplativ. 
Poresko knjigovodstvo, dakle, treba „očistiti“ slijedeći nužnost nenaplativosti, a preostali dio naplatiti kroz realne i održive mehanizme koji će biti omogućeni zakonom
Resorno Ministarstvo rada i socijalnog staranja je preuzelo koordinaciju poslova vezanih za redefinisanje ukupne politike socijalnih davanja u cilju kreiranja većeg stepena pravednosti raspodjele ovog vida državne pomoći, kao i kreiranje finansijski održivog sistema socijalne pomoći.
Kroz novo zakonsko rješenje, Vlada će pokušati da kroz posebno senzitivan odnos prema najranjivijim socijalnim kategorijama društva, obezbijedi adekvatnu zaštitu za sve korisnike ovih davanja.
Kada je u pitanju popularno nazvan Zakon o majkama, naša poruka je uvijek bila da nećemo zanemariti niti jednu ženu koja je kroz ovaj zakon dobiila pravo na naknadu, i da ćemo u poseban položaj staviti one majke koje su napustile radna mjesta zarad pomenute naknade.
Ipak, na nama je odgovornost obezbjeđivanja funkcionisanja sistema javnih finansija,zbog čega smo Zakonom o budžetu za 2017. godinu definisali da se do kraja tekuće godine naknade po ovom osnovu isplaćuju u umanjenim iznosima, što je kao zakonski opravdano rješenje, podržao i Ustavni sud.
Ukupna politika socijalnih davanja je u resoru Ministarstva rada i socijalnog staranja. 
Ta politika mora periodično biti redefinisana, kako bi se, u okviru realnih mogućnosti države, kontrolisalo poštovanje principa pravičnosti u raspodjeli državne pomoći. 
Novim zakonskim rješenjima Vlada posebno nastoji da pragmatizuje senzitivan odnos prema najranjivijim socijalnim kategorijama društva, odnosno da obezbijedi maksimalno moguću zaštitu svim korisnicima ove vrste pomoći.
Kada je riječ o reguli koja je poznata pod nazivom Zakon o majkama, uvjeren sam da Vlada neće zanemariti nijednu osobu koja je, po ovom osnovu, stekla pravo na naknadu i da će u poseban položaj staviti one majke koje su, na osnovu posrednih „sugestija“ ovog Zakona, napustile radna mjesta zarad pomenute naknade. 
Ne treba sumnjati da bi ovoj Vladi bilo mnogo lakše da nije bila prinuđena na umanjenje nadoknada majkama. 
No, Vlada mora da, sa punom odgovornošću, tretira ukupne obaveze koje podrazumijeva sistem javnih finansija. 
Iz te ukupnosti je proistekla ocjena da je raniji nivo naknada po Zakonu o majkama neodrživ ako se ne ukinu ili umanje druga socijalna davanja. 
Zbog toga smo, Zakonom o budžetu, predvidjeli ovu promjenu, svjesni njene nepopularnosti, ali i uvjereni u njenu nužnost.
Vlada će, svakako, periodično preispitivati mogućnost povećanja svih socijalnih davanja, pa i predmetnih nadoknada majkama, u kontekstu rezultata  konsolidacije javnih finansija i očekivanog rasta BDP-a.
Deficit Fonda zdravstva jeste evidentan, ali  to nije jedina troškovna kategorija države u kojoj izvorni prihodi ne pokrivaju troškove. 
Takve „minuse“ i sada, dobrim dijelom, rješavamo transferima iz budžeta.
Povezivanje tačno određenih, odnosno unaprijed definisanih  budžetskih prihoda sa konkretnim troškovnim kategorijama bi, ubijeđen sam, narušilo sistem centalizovanog upravljanja finansijama države kao jedini mogući mehanizam upravljanja budžetom ako želimo optimalno tretiranje troškovnih prioriteta.
 Osim toga, takav princip saniranja deficita ne bi stimulisao korisnika (u ovom slučaju – Fond zdravstva) da racionalizuje sopstveno poslovanje i da, vremenom, uravnoteži svoje rashode sa svojim izvornim prihodima, što je, po mom mišljenju, više nego nužna finansijska strategija. 
Kao i u svim svjetskim ekonomijama, i u Crnoj Gori, usljed ekonomsko finansijske krize, bila je ugrožena likvidnost finansijskog i realnog sektora. 
Vlada Crne Gore je reagovala na krizu promptno i blagovremeno i donijela veoma razuđen antikrizni paket. 
Sa ove distance, mislim da smo sve uradili kako treba, pažljivo osluškivali potrebe finansijskog i realnog sektora, što je doprinijelo da sučavamo likvidnost ova dva sistema. 
Sa druge strane, ovaj paket je pratio i niz drugih mjera na stabilizaciji javnih finansija koje su, između ostalog, podrazumijevale kontrolu i smanjenje potrošnje, zaustavljanje novih zapošljavanja, štednju na strani diskrecione potrošnje, a što je rezultiralo smanjenjem potrošnje za oko 9% procentnih poena BDP-a u periodu 2008-2010. godina. 
Suština našeg pristupa je bila to da se nismo samo bavili likvidnošću sistema (koja i dalje ostaje izazov) već smo pokrenuli čitav niz strukturnih reformi koje treba u dugom roku da ekonomski sistem učine rezistentnijim na krizne udare.
Tehnički posmatrano, crnogorska ekonomija je već izašla iz recesije, a prema našim projekcijama do kraja 2010. godine očekujemo rast 0,5%.
Naredna godina je godina oporavka naše ekonomije. 
S tim u vezi, budžetom za narednu godinu planirali smo realni rast ekonomije u iznosu od 2,5%, a u skladu sa praksom koju smo uveli prethodnih godina, a podržala Evropska komisija, kao odgovorna Vlada razradili smo i alternativni pozitivni i negativni scenario od 3,5%, odnosno 0,5% realnog rasta BDP-a.
Ekonomski rast u 2011. godini je baziran na očekivanju dodatne konsolidacije bankarskog sistema, porasta aktivnosti u realnom sektoru i visokom nivou stranih direktnih investicija, koji je u 2011. godini planiran na nivou od oko 550 mil. €.
U 2011. godini nastavićemo aktivnosti usmjerene ka regulatornoj reformi i unapređenju poslovnog ambijenta. 
Nastavićemo strukturne reforme u domenu javnih usluga, ali i pokrenuti novi cikus reforme državne uprave.
Sprovodićemo mjere na jačanju aktivnosti malih i srednjih preduzeća i održavanje proizvodnje u velikim industrijskim sistemima.
Cilj je da se obnovi trend rasta zaposlenosti.
U narednom periodu očekujem dalju realizaciju projekata saobraćajne infrastrukture, projekata u oblasti energetike i valorizaciju turističkih lokaliteta, kao i realizaciju projekata infrastrukture lokalnog i regionalnog karaktera, što će doprinijeti otvaranju novih mogućnosti za naše građane i poboljšanju kvaliteta života.
U narednim godinama očekujemo oporavak naše ekonomije uz dinamiziranje privrednog rasta I smanjivanje problema nelikvidnosti privrede i jačanje konkurentnosti naše ekonomije. 
Glavni pokretači, biće, prije svega, započeti procesi oživljavanja, dobar interes stranih investitora, uspješno realizovan projekat euro obveznica, povećanje kreditne aktivnosti banaka, podrška realnom sektoru. 
Nosioci ekonomskog rasta biće turizam, sektor energetike i poljoprivreda. Stabilan politički okvir i napredak u evro-atlantskim integracijama tome će značajno pomoći.
Crna Gora je mala i otvorena ekonomija. 
To je sa jedne strane pozitivno, jer jedna mala investicija može puno da uradi za dalji razvoj naše ekonomije.
Sa druge strane, kao što je i ekonomsko finansijska kriza pokazala, otvorene ekonomije su osjetljivije na spoljne uticaje.
Svakako, da smo svjesni ovih prijetnji, ali smo u godinama narušenih ekonomskih uslova pokazali da umijemo da upravljamo situacijom.
Ono što je pozitivna vijest da sve zemlje okruženja izlaze iz recesije, što je, svakako, povoljan spoljni ambijent i za nasu ekonomiju.
To je zasigurno jedan od najvažnijih ekonomskih „događaja” u ovoj godini. 
To nije bilo samo zaduživanje, kako se ponekad predstavlja, to je bio događaj koji je otvorio vrata cijeloj Crnoj Gori na evropska tržišta kapitala i potvrdio da investitori imaju povjerenje u naše javne finansije. 
O značaju same emisije govore i nedavne ocjene čelnika MMF-a da je to pozitivna vijest za cijeli region. 
Nismo bili prinuđeni da ulazimo u hitan stand by aranžman sa MMF-om, kao zemlje iz regiona, samostalno smo sprovodili politiku smanjivanja javne potrošnje i dugoročno stabilizovali javne finansije
Mislim da činjenica da smo sami obezbijedili novac na tržištu kapitala govori sama za sebe.
Na predlog Savjeta za regulatornu reformu i unapređenje poslovnog ambijenta, kojim predsjedavam, Vlada Crne Gore je usvojila Akcioni plan za regulatornu reformu i unapređenje poslovnog ambijenta.
Ovim dokumentom su objedinjena tri stuba reformi: Regulatorna reforma »Giljotina« propisa, Reforma lakoće poslovanja i Procjena regulatornih efekata (RIA), koje će u narednom periodu implementirati Vlada, u saradnji sa Svjetskom bankom, odnosno Međunarodnom finansijskom korporacijom (IFC). 
Naš cilj je da da stvaramo Crnu Goru kao atraktivnu biznis destinaciju sa niskim poreskim stopama. 
Sa tim ciljem, u prethodnom periodu kroz aktivnosti Savjeta dodatno je unaprijeđeno poslovno okruženje kroz smanjenje i izjednačenje poreske stope na dohodak fizičkih lica za sve kategorije dohotka, na 9%, uključujući i preduzetnike. 
Istovremeno, ukinuta je obaveza mjesečnog akontativnog plaćanja poreza na dobit pravnih lica, smanjene su stope doprinosa koje se plaćaju na teret poslodavca i time su poslodavci rasterećeni dijela finansijskog troška koji imaju po osnovu angažovanja radne snage.
U toku su aktivnosti na izmjeni zakonskih propisa o finansiranju lokalnih samouprava. 
U prethodnom periodu usvojen je i Zakon o unapređenju poslovnog ambijenta, koje je pripremilo Ministarstvo finansija, a kojim se mijenjaju odredbe deset drugih zakona, a sve u pravcu skraćenja rokova, smanjenja broja procedura i smanjenja taksi i drugih optrećenja prema biznisu, čime je započet proces unapređenja “biznis” regulative. 
Naši napori nedavno su prepoznati i u Izvještaju Svjetske banke o lakoći poslovanja prema kojem je Crna Gora je zabilježila 3 reforme, što je svrstava među 21 zemlju koje su napravile toliko reformi, a samo 8 zemalja sprovelo je više reformi nego naša zemlja.
Istovremeno, jedina smo zemlja u regionu koja je sprovela 3 reforme, što ukazuje da smo sproveli najviše reformi u regionu
Savjet za regulatornu reformu i unapređenje poslovnog ambijenta utvrdio je prioritetne oblasti za naredni period, koje se odnose na uspostavljanje jedinstvenog šaltera za registraciju preduzeća, finalizaciju reforme procedura licenciranja preduzeća, donošenje Zakona o izvršnom postupku, dalje pojednostavljenje procedura za zapošljavanje stranaca, uspostavljanje jedinstvene procedure za naplatu poreza i doprinosa, smanjenje administrativnh taksi, proširenje obuhvata kreditnog registra, kao i poboljšanje regostracije imovine. 
Dakle, bavićemo se onim indikatorima gdje smo i dalje nezadovoljni rejtingom. 
Kontinuirano se sprovode aktivnosti u okviru Projekta regulatorne reforme, koje se realizuju u saradnji sa Međunarodnom finansijskom korporacijom, a koje uključuju Giljotinu propisa i uvođenje analize efekata propisa u crnogorski sistem, odnosno Regulatory Impact Assessment. 
RIA obuhvata sistemsku analizu uticaja donošenja propisa na sistem u cjelini, pospješuje dijalog privatnog i državnog sektora u koncipiranju regulative, te povećava stepen svjesnosti donosioca odluka o implikacijama regulative koju donose. 
Ove i druge aktivnosti koje preduzimamo treba da učine Crnu Goru i crnogorsku ekonomiju konkurentnijom i dinamičnijom. 
U krajnjem, ovaj zajednički posao treba da rezultira otvaranjem novih preduzeća, poboljšanim poslovanjem postojećih, novom zapošljavanju i rastu životnog standarda.
Svaka vlada želi da vidi što više investitora u svojoj zemlji. 
Naročito u periodu nakon krize biće zanimljiv dalji slijed događaja.
Mislim da smo u prethodnom periodu pokazali da smo zemlja koja štiti investitore, što je pokazao i nedavni izvještaj Svjetske banke o lakoći poslovanja, prema kojem je Crna Gora na 28. mjestu od 183 posmatranih zemalja po zaštiti investitora, a istovremeno i zemlja koja je posvećena daljem unapređenju poslovnog ambijenta. 
Međutim, i drugi izvještaji kao onaj UN o kvalitetu života ili Svjetskog ekonmskog foruma o konkurentnosti sugerišu atraktivnost investiranja kod nas.
Naše prednosti u odnosu na druge zemlje su najniže poreske stope i jednocifreni porezi, povoljno poslovno okruženje, slobodan protok kapitala i roba, dakle, svi preduslovi koji su važni za za jednog investitora. 
Mislim da je to najbolja preporuka investitorima. SDI će i dalje biti ključne za ubrzani ekonomski razvoj.
Crna Gora je posvećena evropskim integracijama, što potvrđuje i dobijanje mišljenja za status kandidata za članstvo. 
Veliki posao je iza nas, a zasigurno još veći pred nama.
Očekuje nas dobijanje datuma pregovora za članstvo i u tom tijelu veliko angažovanje naše administracije u dijelu otvaranja i zatvaranja pregovaračkih poglavlja. 
Nimalo lak zadatak za našu administraciju, ali vjerujem da smo u dosadašnjim integracijama pokazali da je naša administrancija spremna za ovaj veliki posao.
Nedugo po sticanju nezavisnosti, Crna Gora je uspostavila izuzetno uspješnu saradnju sa gotovo svim relevantnim međunarodnim finansijskim institucijama. 
U tom pogledu, naročito se ističe saradnja sa razvojnim bankama (WB, EBRD, EIB i KfW) koje su do sada u Crnu Goru plasirale značajan iznos sredstava namijenjenih realizaciji razvojnih projekata, najvećim dijelom iz oblasti energetike, transporta, vodosnabdijevanja i odlaganja otpadnih voda, zatim bankarskog sektora, te razvoja malih i srednjih preduzeća. 
Čak je Crna Gora u vremenu krize bila inovator po pojedinim projektima, kao što je na primjer podrška bankarskom sektoru i malim i srednjim preduzećima preko EIB-a. 
Za očekivati je da će se saradnja sa razvojnim bankama, za koju se može reći da je bazirana na čvrstim osnovama međusobnog povjerenja i pozitvnog dosadašnjeg iskustva, nastaviti i u budućnosti.
Budžetom za 2011. godinu planirana su sredstva za realizaciju nekoliko projekata.
Kada je u pitanju saradnja sa IMF-om, treba naglasiti da Crna Gora održava redovnu komunikaciju sa ovom institucijom koja se ogleda u tekućoj razmjeni podataka i projekcija.
Kao zemlju na putu u EU i NATO, prepoznatu kao atraktivnu biznis destinaciju, u kojoj je otvoren veliki broj kompanija i u kojoj se realizuju investicije poput auto-puta, Luštice, Porto Montenegro, hidoelektrane, podvodni kabal sa Italijom i dr., sa velikim mogućnostima za zapošljavanje, boljim zaradama i standardom naših građana i, svakako, boljim budžetskim prihodima što je doprinijeti i povećanju sredstava za unapređenje infrastrukture i drugih servisa od značaja za naše građane.
Ovo je godina mini buma crnogorske ekonomije i ukazuje da će realni rast BDP-a na kraju iznositi četiri odsto. 
Potvrde da smo na pravom putu ovih dana stižu i od međunarodnih partnera Svjetske banke, MMF-a i Evropske komisije.
Da bismo obezbijedili kontinuitet rasta i amortizovali rizike intenzivno radimo na promjeni strukture ekonomije, kako bi se smanjila uvozna zavisnost i podstakao izvoz, zadržaćemo konkurentne poreske stope... kazala je u intervjuu Pobjedi Iva Vuković, generalna direktorica Direktorata za ekonomsku politiku i razvoj u Ministarstvu finansija, predstavljajući Predlog projekcija makroekonomskih i fiskalnih pokazatelja od ove do 2020, koji je Vlada usvojila prije pet dana.
Vlada je u tekućoj godini utvrdila mjere kojima se postiže stabilnost javnih finansija u srednjem roku i ne razmišlja o uvođenju novih mjera štednje. 
Budžetski deficit će se u narednom periodu kontinuirano smanjivati i od 2020. preći u zonu suficita, koji će iznositi 4,5 odsto BDP-a. Od 2019. uspostaviće se trend smanjenja učešća javnog duga u BDP-u, tako da će u 2020. iznositi 67 odsto i biće niži za sedam procentnih poena u odnosu na 2019.
Pri tome bih istakla da se Vlada prilikom utvrđivanja mjera konsolidacije javnih finansija opredijelila za one mjere kojima se obezbjeđuje što ravnomjernija raspodjela poreskog tereta, pravednija raspodjela socijalnih davanja i zaštita najugroženijih slojeva društva.
Vlada je ove sedmice podržala predlog budžeta za 2018, koji sa jedne strane garantuje dosljednost u sprovođenju mjera fiskalne konsolidacije, a sa druge doprinosi povećanju konkurentnosti i razvoju ekonomije. 
Ekonomija je u prvoj polovini godine zabilježila rezultate koji su značajno iznad očekivanih
Ostvaren je realni rast BDP-a od 4,2 odsto. Dinamiziranje ekonomskog rasta podstaknuto je intenzivnijom realizacijom radova na izgradnji krupnih infrastrukturnih projekata, naročito na izgradnji auto-puta, lokalne infrastrukture i turističkih kapaciteta, kao i još jednom rekordnom turističkom sezonom, što se ogleda, pored ostalog, i u značajnom rastu prometa u turizmu. 
Sve ovo je rezultiralo pozitivnim kretanjima, između ostalog, i na tržištu rada sa rastom zaposlenosti i zarada, uz smanjenje nezaposlenosti. 
Ostvareni rezultati, kao i procijenjene bruto investicije od oko 23 odsto BDPa i očekivani efekti turističke sezone sa 950 miliona eura ukazuju da će realni rast BDP-a na kraju 2017. godine iznositi četiri odsto, što stvara osjećaj zadovoljstva, a istovremeno ohrabruje da još odlučnije i brže doprinesemo ekonomskom razvoju u narednom periodu. 
Postoji visok stepen usaglašenosti domaćih i eksternih ekonomskih procjena Svjetske banke, Evropske komisije, MMF. 
Izuzetak je procjena MMF-a za 2017. koji još nije revidirao proljećne projekcije za Crnu Goru, što su nam potvrdili i njihovi predstavnici, čija misija boravi u Crnoj Gori.
Napori Vlade na polju ekonomske politike prepoznati su i u izvještajima kreditnih rejting agencija koje su unaprijedile "izglede za Crnu Goru. 
Uz očekivani realni rast BDP-a u 2018. od tri odsto, crnogorska ekonomija počeće, postepeno, da se približava potencijalnom BDP-u. 
Rast se zasniva na velikim investicionim projektima u strateškim sektorima naše ekonomije.
Potrošnja domaćinstava će rasti, kao i bruto investicije i imaće najveći do prinos realnom rastu. 
Očekuje se dalji rast zaposlenosti. 
Pri tome, istakla bih da će prihodi od turizma premašiti milijardu eura, što je rezultat kombinovanog efekta produženog trajanja turističke sezone, širenje ponude kroz stavljanje u funkciju novih kapaciteta i posljedično rasta posjete turista.
Utvrđene mjere fiskalne konsolidacije kojima se postiže cilj fiskalne politike Vlade Crne Gore, odnosno uspostavlja održivost javnih finansija, odnosno prelazak sa deficita u zonu suficita budžeta od2020. godine i uspostavljanje silaznog trenda javnog duga od 2019. godine, u prvoj godini primjene već daju pozitivne rezultate. 
Naime, ostvareni prihodi budžeta za devet mjeseci 2017. godine iznosili su 1,116 milijardi eura i veći su i u odnosu na plan i u odnosu na uporedni period 2016, i to za 1,3 miliona eura, odnosno 32,9 miliona. 
Takođe, izdaci budžeta su bili niži od planiranih za 100 miliona ili 7,6 odsto, i za devet mjeseci su iznosili 1,218 milijardi.
Kao rezultat ovih kretanja, ostvaren je deficit budžeta u iznosu 102,6 miliona, pri čemu se najveći dio, odnosno 98,5 odsto ili 101,1 miliona eura, odnosio na kapitalne izdatke, dok su tekući izdaci finansirani iz izvornih prihoda. 
Procijenjeno je da će, imajući u vidu sveukupne ekonomske rezultate, u 2017. budžetski deficit biti na nivou od 3,7 odsto BDP-a, što je 33 odsto niže od plana za ovu godinu.
Model rasta naše ekonomije, u najvećoj mjeri, zasniva se na investicijama, sve intenzivnije se radi na diverzifikaciji ekonomije, odnosno na promjeni njene strukture, kako bi se smanjila uvozna zavisnost i podstakao izvoz. 
Jedini put do obezbijeđivanja održivosti javnog duga je brži ekonomski rast. 
Zahvaljujući prvenstveno investiranju u kapitalne projekte, koje će uticati na dinamirizanje ekonomske aktivnosti, očekivanja su da će u naredne tri godine doći do bržeg rasta ekonomije. 
Prema procjenama Ministarstva finansija, realizacija projekata od 100 miliona eura dovela bi do rasta BDP-a od 1,7 do dva odsto.
Budući da je BDP imenitelj visine zaduženosti, nivo javnog duga automatski opada u slučaju kada BDP raste, ističe Žugić
Ulaganje u izgradnju autoputa i ostale javne radove usloviće uvećanje deficita, pri čemu je važno napomenuti da planirana kapitalna ulaganja imaju izrazito razvojni karakter i da stvaraju preduslove za snažniji ekonomski rast i razvoj, čime doprinose povećanju apsolutnog nivoa BDP-a. 
Povećanje apsolutnog izraza BDP-a dovodi, dalje, do smanjenja relativnih iznosa deficita i javnog duga i stvara materijalnu osnovu i za smanjenje apsolutnih iznosa ova dva najznačajnija fiskalna parametra, izjavio je ministar finansija dr Radoje Žugić u intervjuu Portalu Analitika.
Budžet za 2015. ima izrazito razvojnu komponentu, o čemu najbolje svjedoči značajno uvećanje kapitalnog budžeta, koji će, dominanto zbog izgradnje autoputa, iznositi 284 miliona eura, što je oko osam odsto BDP-a.  
Kapitalni, kao i ukupan budžet za narednu godinu, koncipiran je tako što je smanjeno učešće potrošnje koja nema dominantno razvojni karakter, odnosno ovaj elemenat je preusmjeren ka segmentu koji je u funkciji stvaranja nove vrijednosti, odnosno dinaminiziranja ukupnog ekonomskog rasta.  
S druge strane, ostale rashodne stavke su uglavnom umanjene, prvenstveno tzv. diskrecioni troškovi, poput troškova za službena putovanja, koji su smanjeni za oko 1,5 milion u odnosu na ovu godinu", objasnio je Žugić.
Glavni cilj fiskalne politike koju kreiramo i implementiramo, istakao je,  je dostizanje budžetske ravnoteže. 
Ona jača izglede ekonomskog rasta i razvoja i preduslov je za uspješno i trajno saniranje svih strukturnih problema koji karakterišu naš fiskalni i ekonomski sistem.
Uspostavljanju budžetske ravnoteže uspješno se približavamo kroz kontinuirano smanjenje deficita, koji je u 2012. godini bio planiran na 3,3 odsto od BDP-a, u 2013. godini 2,7 procenata, a u 2014. 1,98 odsto, dok je deficit za narednu godinu projektovan u nivou od 0,8 odsto BDP-a, ukoliko se isključe izdaci koji se odnose na početak realizacije autoputa", naglasio je ministar Žugić.
Zbog dospijeća obaveza otplate euroobveznica emitovanih 2010. godine, stavka otplata duga biće značajnije uvećana u 2015. godini. 
Stoga će biti neophodno zaduživanje od 634,1 miliona eura, od čega se 398,3 miliona odnosi na otplatu duga, 206 miliona na izdatke za autoput, a preostalih 29,8 miliona eura za pokriće budžetskog deficita, koji se iz godine u godinu smanjuje.
Uz proces fiskalnog prilagođavanja, u narednoj godini ćemo se intenzivno baviti restrukturiranjem javnog duga, na način da se skuplji krediti zamijene jeftinijima u mjeri maksimalno mogućeg, te, na taj način, smanje troškovi kamata.
 Imajući u vidu značaj i ulogu javnog duga u crnogorskoj ekonomiji, dostignute limite i predstojeći period dospijeća obaveza u oblasti javnog duga Crne Gore, fokusirali smo aktivnosti na definisanje i sprovođenje mjera koje se odnose na unapređenje konkurentnosti naše privrede i kreiranje podsticajnog ambijenta za povećanje BDP-a, a koje će doprinijeti jačanju fiskalnih pozicija i obezbijediti održivost javnog duga.
Naime, jedini put do obezbijeđivanja održivosti javnog duga je brži i dinamičniji ekonomski rast.
Zahvaljujući prvenstveno investiranju u kapitalne projekte, kako države, tako i stranih investitora, koje će značajno uticati na dinamirizanje ekonomske aktivnosti, očekivanja su da će u periodu 2015-2018. godine doći do bržeg rasta crnogorske ekonomije.
Prema procjenama Ministarstva finansija, realizacija investicionih projekata u vrijednosti od 100 miliona eura imala bi pozitivan efekat na stopu rasta BDP-a od 1,7 do dva odsto.
Budući da je BDP imenitelj visine zaduženosti, nivo javnog duga automatski opada u slučaju kada BDP raste, što je put ka uspostavljanju njegove održivosti.
Ako imamo u vidu da je za deset mjeseci ove godine prihodovano 1,09 milijardi eura, što je za 6,4 odsto više od plana i 10 odsto više u odnosu na isti period prošle godine, u kojoj smo načinili veoma značajan iskorak u naplati budžetskih prihoda u odnosu na prethodni period, onda možemo reći da smo itekako zadovoljni rezultatima rada u ovom segmentu.
Rast ubranih prihoda rezultat je 1) značajnog smanjenja obima sive ekonomije, 2) blagog rasta ekonomske aktivnosti (koji, nažalost, u dosadašnjem toku godine, nije ostvaren u projektovanom nivou, što je, između ostalog, uslovljeno nepovoljnim vremenskim prilikama, smanjenom kreditnom aktivnošću banaka i deflatornim trendom cijena) i 3) sprovedenih mjera fiskalne konsolidacije.
Državna revizorska institucija dala je pozitivno mišljenje na prijedlog zakona o završnom računu za prošlu godinu. 
Revizijom je utvrđeno da je finansijski rezultat iskazan ispravno i da su finansijski izvještaji istiniti, objektivni i u skladu sa prihvaćenim računovodstvenim standardima.
DRI je konstatovala da je fiskalna disciplina unaprijeđena, ali da ima prostora za dodatno jačanje, posebno u dijelu usklađenosti poslovnih aktivnosti potrošačkih jedinica sa propisima koji regulišu budžetsko poslovanje. 
Taj stav dijeli i Ministarstvo, pa posvećujemo punu pažnju unapređenju unutrašnje finansijske kontrole, kako u pogledu kontinuiranog širenja obuhvata unutrašnjom revizijom, tako i u dijelu jačanja svih elemenata finansijskog upravljanja.
U okviru svojih nadležnosti, s obzirom da odgovornost za zakonito poslovanje i trošenje sredstava snose starješine organa, nastojima da utičemo na racionalniju i efikasniju javnu potrošnju i na smanjenje materijalnih, proceduralnih i procesnih odstupanja i grešaka.
Ministarstvo želi da afirmiše dobru saradnju sa DRI, čijim preporukama dajemo ogroman značaj, tretirajući ih jednako kao zakonske obaveze.
Ovaj projekat, koji počiva na ideji udruživanja građana, akademske zajednice, međunarodnih partnera i državnih institucija u borbi protiv sive ekonomije, dao je izvanredne rezultate. 
Ostvareni efekti i visok stepen inovativnosti projekta preporučili su Crnu Goru za dobijanje nekoliko priznanja reputabilnih međunarodnih organizacija, od kojih je najprestižnija druga nagrada međunarodne inicijative Partnerstva otvorenih Vlada u konkurenciji najboljih projekata iz 33 zemlje, koje afirmišu uključivanje građana u javne politike.
Do sada su građani ukazali na preko 3.500 nepravilnosti iz oblasti sive ekonomije. 
Na osnovu njihovih prijava inspektori su izrekli preko milion eura kazni. 
Odlukom Vlade,  polovina ovog iznosa se izdvaja za projekte od društvenog značaja koje su građani identifikovali i izglasali. 
U prvoj fazi projekta, 250.000 eura je opredijeljeno za pet projekata, i to: nabavku gastro i kolonoskopske opreme za Institut za bolesti djece, opremanje i uređenje dnevnih centara za djecu i omladinu sa smetnjama u razvoju u opštinama Cetinje, Nikšić i Plav,  uređenje parka na Ćemovskom polju, rekonstrukciju dijela Doma starih Grabovac u Risnu i nabavku didaktičke opreme za državne vrtiće.
Druga faza projekta traje do kraja decembra ove godine, nakon čega ćemo sa partnerima i zainteresovanim nevladnim organizacijama razmotriti mogućnost nastavka kampanje.
Fokus ekonomske politike Crne Gore usmjeren je ka fiskalnim instrumentima, usljed neemisione funkcije Centralne banke i pasivne monetarne politike. 
U takvom institucionalnom okviru, fiskalna politika ima presudnu ulogu u kreiranju dugoročne stabilnosti i predstavlja najvažniji segment ekonomske politike. 
Imajući u vidu prethodno, Ministarstvo finansija se aktivno bavi fiskalnom politikom koja, kroz proces konsolidacije prihodne i rashodne strane budžeta i restrukturiranje kapitalnog budžeta prema dominantno razvojnim elementima, uz odgovarajuće podsticajne mjere, treba da doprinese ozdravljenju javnih finansija i dinamiziranju privrednog rasta.
U tom pravcu, Ministarstvo finansija je pripremilo srednjoročnu strategiju sprovođenja fiskalne politike, koja će biti usklađena sa principima predvidivosti i odgovornosti, kao i sa fiskalnim pravilima utvrđenim Zakonom o budžetu i fiskalnoj odgovornosti.
Predloženi model reforme poreskog sistema predviđa promjenu strukture oporezivanja, koja podrazumijeva transfer ka porezima koji imaju niži negativan uticaj na ekonomski rast, uz eventualno smanjenje poreskog opterećenja dobiti i dohotka.
Na ovaj način bi se oslobodio potencijal za rast, što bi, uz prateće reforme u drugim oblastima, doprinijelo efikasnijoj valorizaciji naših resursa, te bržem ostvarenju osnovnih ciljeva ekonomske politike - jačanja konkurentnosti ekonomije, dostizanja viših stopa privrednog rasta i povećanja standarda stanovništva.
U cilju adekvatne valorizacije resursa, te postepene izmjene privredne strukture i modela razvoja, predložene mjere u okviru pomenute strategije stvoriće preduslove za vođenje aktivnih sektorskih politika, kako bi se unaprijedila konkurentnost ekonomije i povećao izvoz, što će pozitivno uticati na platni bilans države u razmjeni robe sa inostranstvom. 
U tom cilju, strategija predlaže odgovarajuće fiskalne podsticaje za sektorske prioritete, u prvom redu turizam, energetiku, poljoprivredu i metalsku industriju, pri čemu se vodilo računa da se ne naruši postojeća fiskalna pozicija države.
Očekujemo do kraja ove ili početkom sljedeće godine. 
Radi se o sistemskom zakonu, koji će tretirati jedno od najvažnijih pitanja za 40.000 zaposlenih u javnom sektoru. 
Zakon će donijeti, između ostalog, novinu čije je odsustvo narušavalo sistem pravednosti u sistemu zarada i uzrokovalo oslabljenu motivaciju određenog broja zaposlenih. 
Naime, odredbama novog zakona biće uveden  princip ujednačenosti zarada u javnom sektoru za rad na istim ili sličnim poslovima i radnim mjestima koji zahtijevaju isti nivo, odnosno podnivo kvalifikacija. 
Odredbe ovog zakona definisaće, takođe, princip po kome će ukupan fond zarada biti uslovljen kretanjem fisklanih i makroekonomskih parametara.
Pomenutim zakonom biće posebno razmoreno i pitanje zarada u javnim preduzećima, pri čemu je Ministarstvo finansija stava da fond zarada u javnim preduzećima treba da bude uslovljen rezultatima poslovanja.
Ministarstvo finansija ne vrši transfer sredstava Fondu PIO na poslovni račun već je ova institucija, od 2009. godine, uključena u Konsolidovani račun trezora. 
Za deset mjeseci tekuće godine, Ministarstvo je, po nalozima Fonda PIO, isplatilo 10 penzija u ukupnom iznosu od 323,39 miliona eura.
U posljednje dvije godine je evidentan napredak u napalti doprinosa. 
Ovo je doprinijelo određenom poboljšanju procenta pokrivenosti izdataka za penzije prihodima od doprinosa i smanjenju deficita penzijskog fonda sa 43.5 odsto u 2012. godine na 36,5 procenata u 2014. godini.
Sa druge strane, izdaci za penzije bilježe konstantan rast što ima negativan uticaj na održivost sistema, te Vlada posvećeno traži model koji bi obezbijedio adekvatan balans prihoda i rashoda penzijskog fonda i učinio penzioni sistem stabilnim i održivim na dugi rok.
Tekući i budući projekti u oblasti turizma, osim što će značajno unaprijediti i obogatiti turističku ponudu Crne Gore, imaće brojne direktne efekte koji će se ogledati u rastu zaposlenosti i budžetskih prihoda i dinamičnijim stopama rasta crnogoske ekonomije,kao i indirektne, prvenstveno u vidu privlačenja novih investitora.
Sa Svjetskom bankom imamo izuzetno dobru saradnju, koja rezultira realizacijom konkretnih projekata u oblasti energetike, poljoprivrede, zemljišnog upravljanja i administracije, obrazovanja i nauke, zdravstva, zaštite životne sredine,.
Istovremeno nam Svjetska banka, treću godinu zaredom, obezbijeđuje i direktnu budžetsku podršku, pod izuzetno povoljnim uslovima. 
Takođe, sa ovom finansijskom institucijom sarađujemo i u dijelu sagledavanja finansijsko-fiskalne situacije Crne Gore i definisanja i implementiranja mjera i aktivnosti usmjerenih na njeno dalje poboljšanje. 
Saradnja se zasniva na principu razmjene mišljenja i međusobnog uvažanja i usmjerena je na uspostavljanje i snaženje fiskalne i finansijske stabilnosti Crne Gore. 
U tom smislu, Svjetska banka daje snažnu podršku procesu fiskalnog prilagođavanja i ekonomskih reformi. 
U ekonomskom izvještaju Svjetske  banke “Crna Gora - priprema za prosperitet” obrađen je prethodni period i trenutno stanje crnogorske ekonomije i date su preporuke za budući razvoj. 
Izvještaj prepoznaje glavne izazove crnogorske ekonomije koje je i Vlada označila kao ključne, a to su ranjivosti u fiskalnoj sferi, koje se, u prvom redu odnose na nivo deficita budžeta i javnog duga, zatim problemi nelikvidnosti u realnoj ekonomiji i slaba kreditna aktivnost banaka, kao i potreba jačanja konkuretnosti i snažnijeg privlačenja SDI. 
U cilju prevazilaženja ovih izazova, neohodno je pribjeći strukturnim i regulatornim reformama, poštovati principe fiskalne odgovornosti i unaprijediti poslovni ambijent.
Samo se na taj način mogu stvoriti pretpostavke za povećanje potencijalnih stopa rasta koje donose kvalitetan život svakog građanina Crne Gore.
Razvojni prioriteti se moraju postaviti na temeljima pametnog, održivog i inkluzivnog rasta, preko ulaganja u inovacije, digitalizaciju i mobilnost mladih ljudi, kao i kroz poboljšanje efikasnosti korišćenja resursa, odnosno komparativnih prednosti u funkciji povećanja zaposlenosti, socijalne inkluzije i smanjenja siromaštva. 
Umjesto zaduživanja, prekomjerne potrošnje i uvoza, te pregrijavanja tražnje, što su bile karakteristike modela tokom posljednjih 20 godina, neophodno je razviti novi model privređivanja, odnosno strategiju održivog razvoja, koja će se zasnivati na rastu domaće štednje, povećanju produktivnosti i poboljšanju konkurentnosti. 
Potrebno je unaprijediti konkurentnost kreiranjem politika zasnovanih na produktivnosti, inovativnosti i razvoju preduzetništva.
Takav izbor ekonomskih politika doprinosi kreiranju stabilnog finansijskog sistema, a uspjeh će zavisiti od dinamike i nivoa prilagođavanja same ekonomije. 
Dakle, osnovni stub razvojne politike otvorene i eurizovane privrede kao što je Crna Gora je unapređenje poslovnog ambijenta sa naglaskom na podizanje konkurentnosti sistema.
U našim uslovima, nesumnjiv doprinos snaženju razvoja, odnosno temelja razvoja daju bolne i nepopularne mjere fiskalnog prilagođavanja, kao i smanjenje učešća neformalne ekonomije, odnosno njeno suzbijanje, kojim se kreiraju fer uslovi poslovanja za sve učesnike na tržištu, po principu pravednosti i zdrave konkurencije.
Dugoročno, održiva makroekonomska strategija, zajedno sa opreznom i održivom fiskalnom politikom, stvara veće šanse za povećanje konkurentnosti i stabilan privredni razvoj. 
Neophodno je  nastaviti tržišne reforme, uspostaviti stimulativan privredni ambijent i ubrzati proces pristupanja EU.
Na ovaj način ćemo generisati povećanu i stranih investitora, što će podstaći stvaranje vrijednosti i obezbijediti snažniji rast BDP-a.
Prema podacima Monstat-a, u periodu januar-septembar, našu zemlju je posjetilo 3% više turista i ostvareno 2,3% više noćenja nego u istom periodu prošle godine, pri čemu su strani turisti ostvarili rast dolazaka i noćenja od 4,1 i 2,3%, respektivno. 
Kad govorimo o pokazateljima u turizmu, posebno reprezentativnim smatramo podatke o izvozu turističkih usluga, tj. o potrošnji koju turisti ostvare dok borave u našoj zemlji.
Prihod od usluga je u 2011. godini iznosio 619,4 miliona eura ili 19,4% BDP-a, u 2012. godini 643,1 miliona eura ili 20,4% BDP-a, a u ovoj godini, za osam mjeseci je ostvareno 620,6 miliona eura, što je za 1,9% više nego u prethodnoj godini.
Imajući u vidu ove podatke, jasno je da ovaj sektor, iz godine u godinu, daje sve snažniji doprinos našoj ekonomiji, za koji očekujemo da će u narednim godinama biti još veći, s obzirom na brojne tekuće i najavljene investicije u ovom sektoru.
U nekoliko posljednjih godina zabilježeno je pogoršanje osnovnih indikatora fiskalne stabilnosti, a to su bužetski deficit i nivo javnog duga. 
Zbog dostignutih limita ovih indikatora i dospijeća obaveza u segmentu otplate dugova u predstojećem periodu postoji prisustvo određenih rizika koji jasno upućuju na neophodnost dodatnog opreza u vođenju politike zaduživanja i ukupne fiskalne politike.
Istovremeno, takva situacija potvrđuje značaj realizacije Vladinih planova vezanih za srednjoročnu konsolidaciju.
Naime, politiku Ministarstva finansija u ovoj i narednoj godini opredjeljuje hitna i neodložna potreba preokreta trenda javnog duga. 
U cilju postizanja ovog, prioritetnog cilja radimo paralelno na više kolosjeka.
Prvu, po mom mišljenju najbolniju fazu, koja se odnosila na uvođenje paketa urgentnih mjera fiskalnog prilagođavanja, smo okončali i ona je dala odlične rezultate. 
Očekujemo da ćemo do kraja godine naplatiti prihode koji će za oko 100 miliona eura biti viši u odnosu ostvarenje u 2012. 
Time je potvđeno da je fiskalna konsolidacija preduslov za trajni oporavak javnih finansija i obezbjeđenje finansijske i makroekonomske stabilnosti. 
U cilju daljeg doprinosa stabilizaciji javnih finansija, Ministarstvo finansija će, uz budžet za narednu fiskalnu godinu, Vladi predložiti set mjera čija će implementacija dati značajan doprinos nastavku fiskalne konsolidacije, a koje neće ugroziti konkurentnost ekonomije niti socijalno-ekonomski položaj građana. 
Osim konsolidacije javnih finansija, za uspostavljanje fiskalne, makroekonomske i finansijske stabilnosti i održivosti na dugi rok, jedini realan model smanjenja deficita i, njime generisanog, javnog duga je podsticanje stvaranja nove vrijednosti, odnosno dinamiziranje rasta BDP-a. 
Stoga smo posvećeni stvaranju pretpostavki za ostvarivanje snažnijih stopa ekonomskog rasta, kroz sprovođenje strukturnih i regulatornih reformi, unapređenje poslovnog ambijenta i pruženje podrške tekućim i najavljenim investicijama u sektoru turizma, energetike, infrastrukture, saobraćaja... koje će imati pozitivne multiplikativne efekte na ukupan ekonomski sistem. 
Proračune i procjene podataka vezanih za sektor turizma vrši CBCG i isti su dio podataka o platnom bilansu, koji je u nadležnosti te institucije. 
Proračun se vrši na osnovu podataka o broju ostvarenih noćenja i kalkulacije prosječne potrošnje po kategorijama turista uz određene korekcije.
Turizam svakako značajno utiče na ukupne ekonomske tokove, jer ovaj sektor ima multiplikativne efekte na ostale, direktno i indirektno, vezane grane, poput: trgovine, transporta, poljoprivrede, telekomunikacija, osiguranja,... 
Takođe, tokom turističke sezone dolazi do rasta depozita, jer se prihodi od turizma prelivaju na finansijske tokove. 
Ovo ima dalji pozitivan efekat na bankarski sistem jer povećava kvalitet ponude bankarskih usluga.
U turističkoj sezoni pojačava se naplata svih vrsta budžetskih prihoda koji su vezani za povećan promet roba i usluga, što ima pozitivne efekte na fiskalne pokazatelje. 
Dalje, tekući i budući projekti u oblasti turizma, osim što će značajno unaprijediti i obogatiti turističku ponudu Crne Gore, imaće brojne direktne efekte koji će se ogledati u rastu zaposlenosti i budžetskih prihoda i dinamičnijim stopama rasta crnogoske ekonomije, kao i indirektne, prvenstveno u vidu privlačenja novih investitora. 
Smatram da izgradnja novih infrastrukturnih objekata, poput auto puta, nije samo prilika da se otvore nova radna mjesta i stvori nova vrijednost, već je istovremeno i potreba uzrokovana postojanjem uskih grla razvoja koje treba otkloniti kako bismo mogli brže razvijati određene djelatnosti i efikasnije iskoristiti potencijale, posebno one na sjeveru države.
Mišljenja sam da bi izgradnja auto puta imala brojne pozitivne efekte, od povećanja zaposlenosti u sektoru građevinarstva i povezanim sektorima (trgovina, transport i ostale usluge u skladu s udjelom domaće operative u izvođenju projekta), preko povećanja budžetskih prihoda na ime poreza, do uticaja na brži regionalni razvoj, kroz rast ekonomske aktivnosti i zaposlenosti u sjevernom regionu. 
Ovo potvrđuju i naše preliminarne procjene, koje govore da će investicija vrijedna 19,6% projektovanog  BDP-a izazvati direktni rast BDP-a od 6,6 % u cijelom periodu ili prosječno godišnje 1,3%.
Siva ekonomija jedan je od najvećih izazova sa kojima se suočava privreda Crne Gore, njene posljedice vidljive su u oblastima utaje poreza, distorzije tržišta, nelojalne konkurencije i neefikasne raspodjele resursa. 
Smanjenje neformalne ekonomije jedan je od imperativa za crnogorsku vladu. Siva ekonomija se pokazala jednom od ključnih biznis barijera crnogorske ekonomije. 
Ovo ne samo zbog stvaranja nelojalne konkurencije i slabljenja konkurentnosti preduzeća koja posluju u formalnoj zoni, već i zbog pojačanog tereta krize koji formalna zona podnosi usljed postojanja značajnog neformalnog sektora. 
U tom kontekstu, mjere koje država sprovodi na fiskalnoj konsolidaciji i ublažavanju posljedica krize opterećuju subjekte u formalnoj zoni, prvo kroz regularno plaćanje poreza, a onda i kroz plaćanje dodatnih antikriznih nameta u cilju smanjenja fiskalnog deficita i otplate obaveza po osnovu javnog duga.
U ovom kontekstu identifikacija neformalne ekonomije i uključivanje u fiskalne tokove je veoma važno, dok bi izgubljeni fiskalni prihodi značajno poboljšali budžet i platni bilans Crne Gore. 
Odlučna da se bori protiv sivog tržišta, Vlada je formirala Komisiju za suzbijanje sive ekonomije u čijem sastavu su, pored predstavnika nadležnih državnih organa, uključeni i predstavnici socijalnih partnera, privrede, Skupštine Crne Gore i Državnog tužilaštva.
Ono što je cilj formiranja pomenute komisije jeste, najprije, efikasnija saradnja nadležnih organa, a zatim uključivanje socijalnih partnera, kao odgovor na njihove zahtjeve, i poslanika, sa ciljem potpunije transparetnosti i snažnije saradnje sa Parlamentom. 
Ovim se ostvaruju potrebni sinergetski efekti i konstruktivna diskusija svih involviranih subjekata i obezbjeđuje sagledavanje efekata predloženih mjera na najširem nivou. 
Komsiija zasniva rad na jedinstvenom opredjeljenju - nulta stopa tolerancije na sivu ekonomiju, uz poštovanje principa neselektivnosti i pune transparentnosti i rigorozne kaznene mjere, čiji cilj nije usmjeren na prihodnu stranu budžeta, već na suzbijanje neformalne ekonomije i nelojalne konkurencije koja podriva realni sektor.
U okviru Komisije, formirano je više operativnih timova koji su, u prethodnom periodu, sproveli značajan obim aktivnosti usmjerenih na oblasti koje karakteriše najveći stepen percepcije sive ekonomije, i to: tržište rada, promet akciznih proizvoda i plaćanje PDV-a kroz izdavanje fiskalnih računa.
Komisija je, takođe, inicirala izmjene i dopune regulatornog okvira u onim segmentima u kojima su postojale određene „nedorečenosti“ ili „praznine“ koje su, u praksi, bile zloupotrebljivane, kao i pooštravanje kaznene politike za poreske prekršaje, kao i za prekršaje koji se odnose na rad na crno.
Istovremeno je pokrenuta i snažna medijska kampanja na nacionalnom nivou, čiji je cilj jačanje fiskalne discipline svih poreskih obveznika. 
Namjera je građane i privredu motivišemo na odgovorno ponašanje, kroz jačanje svijesti o tome da siva ekonomija ima negativne posljedice po budžet Države, a samim tim i po građanina, koji je direktni korisnik budžetskih sredstava, kao i po privredu, koja je, zbog sive ekonomije, izložena nelojalnoj konkurenciji.
 Ostvareni prihodi u ovoj godini najbolja su potvrda opravdanosti postojanja i rada Komisije. 
Snažna borba protiv sive ekonomije i implementirane mjere fiskalne konsolidacije dali su i daju izvanredne efekte. 
Uprkos poslovanju u otežanim uslovima, budžetski prihodi u periodu od 1. januara do 15. novembra 2013. godine veći su za oko 98 miliona eura, odnosno 10% u odnosu na uporedni period prošle godine.
Tokom 2014. godine biće nastavljena odlučna borba protiv sive ekonomije kroz nove veće kazne za povratnike u prekršajima, najavljuje ministar finansija Radoje Žugić u intervjuu za Dnevne novine. 
On je najavio da će se naredne godine razmatrati i ukidanje kriznog poreza i ističe da je 2013. godina uprkos velikim problemima bila “uspješna”, što ilistruje podatkom da je do 29. decembra naplaćeno 116 miliona eura više budžetskih prihoda nego prošle godine.
Fiskalna politika, kao najvažniji segment ekonomske politike, treba da podrži mjere koje treba da doprinesu dinamičnijem rastu privrede, smanjenju regionalnih razlika u pogledu stepena razvijenosti, novom zapošljavanju, pravednijoj socijalnoj politici i ublažavanju negativnih demografskih trendova, posebno na sjeveru zemlje. 
Nekad smo imali selo bez seljaka, a sada se plašim da ćemo imati selo bez stanovnika. 
Ovo jeste gruba definicija, ali to jeste tako.
Sve ovo su ciljevi ekonomske politike, čije ostvarenje je usmjereno na dostizanje primarnog, a to je poboljšanje kvaliteta života građana.
Preduslov razvoja svake ekonomije je finansijska stabilnost. 
Ona čini sistem jačim i otpornijim na eksterne šokove, kojima su posebno izložene male i otvorene ekonomije, poput crnogorske. 
Finansij ska stabilnost u Crnoj Gori se bazira na tri osnovna elementa, i to održivost fiskalnog sistema, bankarska stabilnost i unapređenje konkurentnosti.
Smatram da smo imali uspješnu godinu i to je uspjeh cijelog tima u Ministarstvu, ali ništa od toga | ne bi bilo da nijesmo imali snažnu političku podršku od ostatka Vlade. 
A Ostvareni rezultati potvrđuju da smo na putu oporavka javnih finansija i obezbjeđenj a finansijske i makroekonomske stabilnosti, koja je preduslov rasta i razvoja svake ekonomije.
U cilju daljeg pri' bližavanja potpunom uravnoteženju javnih finansija, namjera Ministarstva finansija je da, kroz nastavak procesa fiskalne konsolidacije i kreiranj e i vođenje konzistentne ekonomske politike, stvori pretpostavke za unapređenje nacionalne i konkrentnosti privrede, što će, posredno, podstaći stvaranje nove vrijednosti i obezbijediti snažniji rast BDP-a.
Što se tiče aktivnosti na suzbijanju sive ekonomije, očekujem njihov nastavak u istom ili čak većem obimu i dinamici, uz poštovanje istih načela postupanja inspekcijskih organa: transparentnost, neselektivnost i nulta stopa tolerancije. 
Što se tiče očekivanja kada su u pitanju efekti borbe protiv sive ekonomije, očekujem poboljšanje poreske discipline i unapređenje svijesti građana o tome da je redovno funkcionisanje institucija i svega onoga što spada u domen javnog interesa moguće obezbijediti jedino ukoliko se poreske obaveze uredno servisiraju.
Oštrije kazne DA, za povratnike u prekršaju (za prvi kvartal 2014. u planu je priprema novog zakona kojim će se pooštriti kaznena politika prema povratnicima u prekršaju i uvesti rigorozne mjere prema ovim subjektima). 
Tokom 2014. nastavljamo sa jačanjem institucionalnih i kadrovskih kapaciteta organa državne uprave nadležnih za kontrolu i naplatu prihoda.
Sve mi se više čini da svako prepoznaje da je bilo neophodno da krenemo u borbu protiv sive ekonomije i odlučni smo da u tome istrajemo. 
Ako želimo održivost, onda moramo da znamo da to svima treba. 
Bićemo u borbi protiv sive ekonomije još nemilosrdniji.
Ministarstvo finansij a je pripremilo predlog Zakona o budžetu i fiskalnoj odgovornosti, koji definiše mjere odgovornosti i kaznene odredbe.
Naime, u okviru predloga zakona posebno se uređuje pitanje inspekcijskog nadzora, pa se, u cilju ojačavanje kontrole budžetske potrošnje u toku fiskalne godine, definiše institut budžetskog inspektora, obuhvatnost djelovanja, kao i ovlašćenja koja su suštinski utvrđena Zakonom o inspekcijskom nadzoru.
Budžetska inspekcija je elemenat preventivne kontrole, a dijelom i korektivni elemenat. 
Utvrđene su mjere odgovornosti ovlašćenih lica u državnim organima u slučaju neodgovornog ponašanja i prouzrokovanja finansijske štete. 
Zakon propisuje novčane sankcije za nepoštovanje pojedinih odredbi ovog zakona, koje se kreću u rasponu od 200 eura za blaže do 4.000 eura za teže povrede Zakona.
Što se zaduživanja 2014. godine tiče, predlogom Zakona o budžetu propisano da se Vlada može zadužiti u iznosu do 240 miliona eura, koji će biti obezbijeđen kroz emisiju obveznica na inostranom tržištu, izdavanje domaćih obaveznica i/ili državnih zapisa ili kreditnim aranžmanima sa domaćim i inostranim finansijskim institucij ama, kao i sa ostalim institucijama, što će zavisiti od uslova na tržištu. 
Od 240 miliona je 171 milion za refinansiranje, a ostatak je deficit koji je za narednu godinu planiran ambicizno, ispod dva odsto BDP. 
Svestrano ćemo sagledati i proučiti sve mogućnosti zaduživanja. 
Prilikom opredjeljivanja za konkretne oblike i institucije kod kojih će se zadužiti, neophodno je, pored cijene sredstava iskazane u kamatnoj stopi, uzeti u obzir i druge bitne parametre, kao što su rokovi otplate, brzina korišćenja sredstava, odnosno njihova dostupnost, ispunjavanje određenih uslova i slično. 
Istovremeno ćemo, tokom naredne godine, biti posvećeni aktivnostima na restrukturiranju javnog duga, odnosno iznalaženju načina da se poveća ročnost otplate i obezbijede potencijalno niže kamatne stope, kako bi se smanjio rizik finansiranj a budžeta u narednim godinama i uticalo na preokret trenda javnog duga, odnosno njegovo postepeno smanjivanje u predstojećem periodu.
Vjerujem i očekujem da neće, jer namjera zakona nije smanjivanje zarada, već dovođenje u red i sistemsko rješavanje ovog pitanja, kako bi se obazbijedilo unificiranje načina obračuna zarada za obavljanje istih poslova. 
Primarni cilj zakona je da obezbijedi ravnopravno i na zaslugama zasnovano određivanje ličnih primanja zaposlenih, kroz uvođenje mehanizama kojima se prepoznaje i nagrađuje visok kvalitet rada i povećava profesionalnost i efikasnost javnih službi.
Za devet mjeseci imali deficit od 0,4 odsto BDP prema podacima CBCG, a da bi taj defici bez garancija, sudskih troškova. 
Nastavićemo u narednoj godini proces snaženja poreske discipline. 
Vrlo brzo ćemo razmisliti o ukidanju nekih mjera kao što je krizni porez i na takav način omogućiti da imamo još konkuretniji poreski sistem.
Vjerujem da će se projektovana stopa rasta od 3,6 odsto ostvariti početkom i realizacije nekoliko velikih infrastrukturnih projekata.
Za deset mjeseci ove godine naplaćeno je 72,8 miliona eura poreza na zarade, što je 11,7 odsto više u odnosu na isti period prošle godine.
Povećanje prihoda po ovom osnovu je dominantno posledica uvođenja „kriznog“ poreza, izjavio je ministar finansija Radoje Žugić u intervjuu za „Dan”.
On je istakao da od kriznog poreza na zarade do kraja godine očekuju deset miliona eura.
Toliko je do sada naplaćeno od taksi od jednog eura, od čega se više od polovine odnosi na SIM kartice.
Od zamrzavanja usklađivanja penzija ostvarene su uštede od 12 miliona eura. 
Važno je, međutim, istaći da se broj korisnika penzijsko-invalidskog osiguranja povećao za oko dvije hiljade, što je stvorilo dodatni pritisak na ionako visok deficit penzijskog sistema ocijenio je Žugić.
Efekti mjera uvedenih početkom ove godine, u vidu bolje naplate budžetskih prihoda i unapređenja poreske discipline, potvrdili su da je fiskalna konsolidacija preduslov za trajni oporavak javnih finansija i obezbjeđenje finansijske i makroekonomske stabilnosti.
Uz rezultate borbe protiv sive ekonomije, mjere fiskalnog prilagođavanja su doprinijele ostvarenju budžetskih prihoda za prvih deset mjeseci godine, što je premašilo i plan i prošlogodišnje prihode za isti period. 
Eventualnim ukidanjem mjera bila bi, moguće, oslabljena prihodna strana budžeta, pa bismo imali veći deficit i veći nivo javnog duga. 